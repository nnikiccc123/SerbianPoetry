[
  {
    "id": "1",
    "title": "Ako hoćeš",
    "author": "Aleksa Šantić",
    "content": "Ako hoćeš da o zori\npjevam tebi pjesme moje,\noj, ne bježi sa prozora,\nda ja gledam lice tvoje!\n\nAko hoćeš da ti pjevam\no sunčanom toplom sjaju,\noj, pogledni okom na me,\ndivotanče, mili raju!\n\nAko hoćeš da ti pjevam\nonu tihu nojcu milu,\nrazvij tvoju gustu kosu -\nmirisavu meku svilu!\n\nAko hoćeš da ti pjevam\nmiris divnog pramaljeća,\noj, razgrni njedra bijela -\nda udišem miris cvijeća!\n\nIl' ako ćeš pjesmu moju\no izvoru slasti bujne,\nhodi, hodi na grudi mi,\nda ti ljubim usne rujne!..."
  },
  {
    "id": "2",
    "title": "Badnje veče",
    "author": "Aleksa Šantić",
    "content": "Večeri sveta, hoću li te i ja\nslaviti pjesmom radosti i sreće?\nU mome oku, evo, suza sija,\ni moje rane postaju sve veće.\n\nTvoj zlatni pohod i ubogu godi,\ni vidi Boga u časima ovim;\nNada mnom samo mrak studeni brodi,\ni dušu bije nemirima novim.\n\nU pustoj sobi sam, kô sjenka bona,\nu sebi slušam zvuk pogrebnih zvona\ni stiskam srce jadno i kukavno.\n\nVečeri sveta, dođi! Tiho, tiše!\nJer ovdje niko ne čeka te više -\nsvi moji mili zaspali su davno."
  },
  {
    "id": "3",
    "title": "Čežnja",
    "author": "Aleksa Šantić",
    "content": "Gdje ste?... Ja budan na prozoru stojim\nNaslonjen čelom na staklo... Sve spava...\nNoć sjajna, kô da po oknima mojim\npolako šušti vaša kosa plava...\n\nU ove čase zvijezdâ i snovâ\nu vašu baštu ja sam dolazio;\nMirisao je jorgovan i zova,\ni mrki čempres povijô se ti'o.\n\nU ove čase vi ste ruža bili,\nja leptir bio što na cvijet pada;\nAh, vaše kose, oči, smijeh mili,\ni vaše tijelo i ljepota mlada\n\nOpiše mene... Mi bjesmo u raju,\njabuke slatke berući sa grana...\nDok slavuj pjeva i zvijezde sjaju\ni rasipa se miris jorgovana.\n\nNo sve je prošlo... Kô jablan bez rose\nsam ginem sada i u čežnji stojim...\nNoć, sjajna, kô da svila vaše kose\npolako šušti po oknima mojim."
  },
  {
    "id": "4",
    "title": "Ej konjicu",
    "author": "Aleksa Šantić",
    "content": "Ej konjicu vjerni, ej ti moje krilo,\ngdje je doba ono, gdje su dani oni\nkad je srce puno rahatluka bilo?!\n\nKao laki vjetar što oblake goni,\nnosio si dugo svoga gospodara\njutrom i večerom kad se sunce kloni...\n\nSvud sam brao đule i grozde behara,\nmojoj sreći nigdje ravne bilo nije -\nsve od Banje Luke pa čak do Mostara!\n\nZnaš li čase one?... Pozno sunce grije,\nvrhovi munara kao vatra gore,\na svuda iz bašte miris đula vije.\n\nMi se povraćamo iz lova, iz gore,\na ona na demir-pendžerima stoji\nljepša od večeri i od sabah-zore...\n\nNa me čeka... Gleda, i časove broji\nkad ću proći... A ja, kad bih blizu bio,\nslao bih joj pozdrav kuburlija svoji'...\n\nA ona s pendžera đul i behar mio\nprosula bi hitro, i kô snijeg na me\npahuljice meke padale su ti'o,\n\nKao da su sevdah ćutile i same...\no, kako je onda puno sunca bilo!...\nA sad?... Svuda mutni oblaci i tame...\n\nEj konjicu vjerni, ej ti moje krilo!..."
  },
  {
    "id": "5",
    "title": "Elegija",
    "author": "Aleksa Šantić",
    "content": "Zašto se meni javljaš tajno\nkada mi duša tiho sniva?\nI zašto tvoje oko sjajno\ngolemu tugu i jad skriva?\n\nZašto me kroz noć staneš zvati,\ni šta ti jadno srce ište?\nTa ja ti nemam ništa dati,\no, ja sam pusto pepelište.\n\nSve što sam imo ja sam dao,\nnevjero hladna ljubavi moje, -\nSve što sam svojim blagom zvao:\nmladost i oganj duše svoje.\n\nPa zašto meni stupaš snova,\nšta tražiš ovdje u mrtvaca?\nHladna je, hladna ruka ova\nšto nekad na te ruže baca.\n\nPusti me! Pusti i ne mori!\nnek sam ovako trajem dane,\nsve dok mi srce ne izgori,\nsve dok mi duša ne izda'ne."
  },
  {
    "id": "6",
    "title": "Emina",
    "author": "Aleksa Šantić",
    "content": "Sinoć, kad se vratih iz topla hamama,\nprođoh pokraj bašte staroga imama;\nKad tamo, u bašti, u hladu jasmina,\ns ibrikom u ruci stajaše Emina.\n\nJa kakva je, pusta! Tako mi imana,\nstid je ne bi bilo da je kod sultana!\nPa još kad se šeće i plećima kreće...\n- Ni hodžin mi zapis više pomoć neće!...\n\nJa joj nazvah selam. Al' moga mi dina,\nne šće ni da čuje lijepa Emina,\nno u srebren ibrik zahitila vode\npa po bašti đule zalivati ode;\n\nS grana vjetar duhnu pa niz pleći puste\nrasplete joj one pletenice guste,\nzamirisa kosa ko zumbuli plavi,\na meni se krenu bururet u glavi!\n\nMalo ne posrnuh, mojega mi dina,\nno meni ne dođe lijepa Emina.\nSamo me je jednom pogledala mrko,\nniti haje, alčak, što za njome crko'!..."
  },
  {
    "id": "7",
    "title": "Gde mnidjah",
    "author": "Aleksa Šantić",
    "content": "Gdje mnidijah da je\nmirisavi cvijet -\nTu j' otrovna biljka,\ntu je pakô klet...\n\nGdje mnidijah da su\nizvori vrline -\nOtrovna su vrela,\notrovne gorčine.\n\nU kom srcu mišljah\nda žar pravde tinja -\nTo je srce pusto,\nkukavica sinja.\n\nKoju dušu držah\nda ljubavi diše -\nSatana je mrska,\nod pakla je više.\n\nO kom mišljah da je\nsvojoj vjeri stanac -\nSa poganom dušom\nrodu kuje lanac.\n\nKoji za rod bjehu\nna braniku prvi -\nSad eto ih - gmile\nu prašini crvi."
  },
  {
    "id": "8",
    "title": "Gledao sam",
    "author": "Aleksa Šantić",
    "content": "Gledao sam mladu zoru,\nkada jutrom istok krasi,\ni rumeno lice svoje\nkupa mora u talasi.\n\nPred čarobnim likom njenim,\npred zracima silne moći -\ndrhti, strepi, pada, bježi,\niščezava tavna noći.\n\nPa i meni kad se smrkne,\nkad mi bolest grudi slama -\nja pogledam tebe, zoru,\ni s duše mi bježi tama.\n\nSrce plane vrelim žarom,\ni nada se dignu dvori,\npa tad kliknem: \"Pjevaj, srce,\nta pred tobom zora zori!\""
  },
  {
    "id": "9",
    "title": "Gospođici",
    "author": "Aleksa Šantić",
    "content": "Nekada sam i vas na koljenu cupkô,\ni donosio vam slatke šećerleme,\ni ljubio dugo vaše plavo tjeme,\ni čelo, i lice nevino i ljupko.\n\nNo dani su prošli k'o rijeka nagla,\nk'o trenutni snovi, kao puste varke;\nSad na vašem licu sjaj mladosti žarke,\na na mome jesen i turobna magla.\n\nJa znam, vaše srce sada vatrom gori,\nmoje hladna zima okiva i mori;\nVaše oči sjaju k'o dva neba plava,\n\na moje su mutne kao magle sinje...\nMladost, ljubav, oganj, sve u grobu spava -\npo kosama mojim popanulo inje..."
  },
  {
    "id": "10",
    "title": "Grivna",
    "author": "Aleksa Šantić",
    "content": "Kupiću ti zlatnu grivnu,\ndivnu grivnu!\nNek' se niže, ružo b'jela,\noko tvoga grla b'jela,\npa kad skočiš, sele laka,\nneka čini, cika, caka,\ncika, caka!\n\nKupiću ti zlatnu grivnu,\ndivnu grivnu!\nA u grivni biće slova\nod bisera, alemova:\nOvaj darak onaj dade,\nšto pred tvojim sjajem pade,\ni što sniva bez pokoja\ndo dva mila oka tvoja!\n\nKupiću ti zlatnu grivnu,\ndivnu grivnu!\nA svi snovi, želje moje\nnek' u zlatnoj grivni stoje,\nnek' ti šapću blago, ti'o:\n\"Zoro moja, danče mio,\nslatki raju moj,\ndo groba sam tvoj, pa tvoj!…\""
  },
  {
    "id": "11",
    "title": "I opet mi duša sve o tebi sanja",
    "author": "Aleksa Šantić",
    "content": "I opet mi duša sve o tebi sanja,\ni kida se srce i za tobom gine,\na nevjera tvoja daleko se sklanja,\nkao tavni oblak kad sa neba mine.\n\nI opet si meni čista, sjajna, vedra,\niz prizraka tvoga blaženstva me griju,\npa bih opet tebi panuo na njedra\ni gledô ti oči što se slatko smiju.\n\nTako vita jela koju munja zgodi\njoš u nebo gleda i života čeka,\ni ne misli: nebo da oblake vodi\niz kojih će nova zagrmiti jeka..."
  },
  {
    "id": "12",
    "title": "Imade vas mnogo",
    "author": "Aleksa Šantić",
    "content": "Imade vas mnogo - ta ko bi vas mogô\nizbrojati,\nsvijeh znati?!\nImade vas mnogo bogatih gospara,\nsa srebrom i zlatom, milionim' para.\nDvori vam se velji u visinu dižu,\nali nikad, znajte, do neba ne stižu, -\nU nebu je vječnost, u njima je nije,\nvrijeme će da ih sve s prašinom skrije.\n\nImade vas mnogo sivih sokolova!\nRiječi su vam jače od burnih valova,\nal' sokoli nikad ne puze, ne gmile\nni onda kad na njih jurnu groma sile,\nA vi znate, znate, oj \"sokoli s riječi\",\npuziti kô crvi, sred prašine leći,\nostaviti braću nek ih dušman tare,\nsamo da stečete \"obećane dare\"...\n\nImade vas mnogo sa blagijem likom,\ne bi rekli: o zlu ne mislite nikom,\ne bi rekli: da ste s neba anđô pravi,\nšto istinu ljubi, koji boga slavi,\nal' u duši vašoj ništa drugo nije\ndo crnog demona, - tu se zlobno krije.\n\nImade vas mnogo... Kakvijeh vas nema?!\nAli vas je malo\nkojima je stalo\ndo naroda svoga\ntužna, paćenoga.\nMalo vas je, malo sa poštenja da se,\nsa vrlina vaših imena vam glase;\nMalo vas je, malo na braniku prava,\nmalo vas je glava, -\nMalo vas je, malo sa srcem u grudi,\nmalo vas je - ljudi!"
  },
  {
    "id": "13",
    "title": "Iz bolničke ćelije",
    "author": "Aleksa Šantić",
    "content": "Kako si lepa,\nsestro Pavina!\n\nPonoć je, je li?\nSvrh vrata bije\nčasovnik stari.\nNapolju vije\nvetar, i sipa\nu okna naša\npahulje bele.\nZaklopi zbornik\npa sedi bliže\nuz odar moj.\nPogledaj kako\nvatra se žari,\ni hukti, i bukti\nu peći toj.\n\nGle kako njena\nkoralna pruga\nveselo igra\npo zidu gore!\nVeruj mi, tako\ni moje srce\nhukti i bukti,\nigra i besni,\nmahnito, ludo -\nne zna šta radi,\nsasvim se smelo;\nI evo, evo, izgore celo,\nizgore celo!\n\nA znaš li zašto\nono poluđe?\nU moje srce\nti noćas uđe,\npa s njega ode\nsvih bola tama,\ni ti ga vatrom\nzapali sama -\njer iskre same\niz tebe biju,\nlepše od sviju\nanđela raja,\nšto nežno šušte,\nkô behar beli,\nu toploj reči\nmolitve tvoje.\n\nPogledaj: širom\nćelije naše\nte svetle iskre\nlepote tvoje\nkako se viju,\nkako se roje\ni rasipaju\npo svakoj strani,\nkô zapaljeni\nsami đerdani!\nI svuda, eno,\ngde koja pane,\npo jedno zlatno\nkandilo plane...\n\nPoloži zbornik\nna stočić tamo,\ni mani sada\nanđele cele,\npa sedni ovde\nuz odar moj,\nDo zore bele\nda gledam samo:\nKako si lepa,\nsestro Pavina!"
  },
  {
    "id": "14",
    "title": "Jedna suza",
    "author": "Aleksa Šantić",
    "content": "Ponoć je. Ležim, a sve mislim na te -\nu tvojoj bašti ja te vidjeh juče,\ngdje bereš krupne raspukle granate.\n\nMila kô zlatno nebo pošlje tuče,\nu tihu hladu stare kruške one,\nsjede ti djeca i zadaću uče.\n\nNad šedrvanom leptiri se gone\ni sjajne kapi, sa bezbroj rubina,\nrasipaju se, dok polako tone\n\nJesenje sunce... I kô sa visina\nolovni oblak, po duši mi pade\nnajcrnji pokrov bola i gorčina.\n\nI kobna misô moriti me stade:\nšto moja nisi, i što smiraj dana\nne nosi meni zvijezde, no jade?\n\nŠto moje bašte ostaše bez grana\ni slatka ploda, što rađa i zrije\nna vatri srca?... Gdje su jorgovana\n\nvijenci plavi?... Gdi je kletva, gdi je?...\nVaj, vjetar huji... a ja mislim na te,\ni sve te gledam, kroz suzu što lije,\ngdje bereš slatke, raspukle granate."
  },
  {
    "id": "15",
    "title": "Jela",
    "author": "Aleksa Šantić",
    "content": "Ko poškropi tvoje kose, Jelo,\nko orosi tvoje lice b'jelo?\n\n\"Jutros stajah ispod jorgovana,\npa me rosa pokapa sa grana\".\n\nPravo kaži, a ne laži nani,\ngdje su, šćeri, sa grla đerdani?\n\n\"Što bih ti se, majko, krivo klela?\nJutros sam se na jorgovan pela.\n\nZa đerdan mi zape rosna grana,\npa se prosu ispod jorgovana\".\n\nMoja šćeri, moja tugo, jao,\na ko ti je njedra raskopčao?\n\n\"Rano zorom, ne karaj me, mati,\nja u baštu odoh ruže brati;\n\nsa sevlije plahi vjetar prhn'o\npa mi, majko, sva njedra razgrn'o\".\n\nŠto su mutne tvoje oči tako?\n\"Noćas nisam zaspala nikako,\n\nNegdje slavuj pjevaše sa grane\npa ga slušah sve do zore rane\".\n\nA zašto ti plam uz lice bije?\nJao, šćeri da vrućica nije?\n\n\"Nije majko! Ta što bih ti krila!\nMaloprije kod vatre sam bila.\n\n\"Plaha vatra udari u lice,\npa mi s toga gore jagodice\".\n\nHajd' na izvor, rashladi se, Jelo,\numi lice i to grlo b'jelo.\n\n\"Hoću majko!...\" Curi srce bije,\ngust jorgovan mlado momče krije..."
  },
  {
    "id": "16",
    "title": "Jesen",
    "author": "Aleksa Šantić",
    "content": "Prošla je bura, stišale se strasti,\ni ljubav s njima sve je bliže kraju;\nDrukčije sada tvoje oči sjaju -\nu njima nema ni sile ni vlasti.\n\nJa čujem: naša srca biju tiše,\nTvoj stisak ruke nije onaj prvi;\nHladan, bez duše, bez vatre i krvi,\nkô da mi zbori: nema ljeta više!\n\nZa društvo nekad ne bješe nam stalo,\no sebi samo govorismo dugo;\nNo danas, draga, sve je, sve je drugo:\nSada smo mudri i zborimo malo...\n\nProšlo je ljeto! Mutna jesen vlada.\nU srcu našem nijednog slavulja;\nTu hladan vjetar svele ruže ljulja,\ni mrtvo lišće po humkama pada..."
  },
  {
    "id": "17",
    "title": "Ljubav",
    "author": "Aleksa Šantić",
    "content": "O, da mi je nešto pa da budem reka,\npa da tečem ispred tvoje kuće male;\nPevajući tebi da razbijem vale\no pragove gde ti staje noga meka.\n\nPa kad niz pragove siđeš sa ibrikom,\nda zahvatiš vode, da ti zgrabim ruke,\nprigrlim te sebi u svoje klobuke,\ni da tebe, draga, više ne dam nikom.\n\nNa dušeku trava i mojih smaragda,\nkao nimfa moja, da počivaš svagda,\ni da niko ne zna tvoje mesto gde je.\n\nSamo moje oči da gledaju u te,\nsamo moje sve dubine i sve kute\nda lepota tvoja osiplje i greje."
  },
  {
    "id": "18",
    "title": "Mati, mati",
    "author": "Aleksa Šantić",
    "content": "Mati, mati, mila mati,\noh, da mi je samo znati\nmoju ljubav iskazati\nprema tebi što mi sja!\nVidjela bi da j' vrelija\nod sunašca štono sija,\ni od suze da j' čistija,\nod ljubice nježnija.\n\nAli, opet, nije tako\nuzvišena, bujna, jaka,\nvrela, topla, silna, žarka,\nmajko moja milena,\nkao što s' u tvojih grudi\nprema tvome sinku budi,\nbez prestanka gdje mu rudi\nsreće zora rumena.\n\nPa šta ću ti, mila mati,\nza tu svetu ljubav dati?\nKakvim će te darivati\ndarom dobri sinak tvoj?\nKako tebi da isplati -\noh, da mu je samo znati! -\nMila moja, dobra mati,\noko njega truda znoj?\n\nOh, čujem ti riječi mile:\n\"Nagrada mi sva je, sine:\nčini dobra i vrline,\nvjeran budi rodu tvom!\nČuvaj jezik, vjeru svoju,\nza nju gini i u boju -\nnek guslari slijepi poju\no tvom djelu junačkom!\"\n\nPa ja ti se kunem, mati,\nda ću ime čuvat znati;\nKunem ti se nebom, mati,\ni svom mukom roda mog:\nDo posljednjeg dana, trena\nda ću kao kruta stijena\nstati čela uzgorena\nna braniku doma svog."
  },
  {
    "id": "19",
    "title": "Mi znamo sudbu",
    "author": "Aleksa Šantić",
    "content": "Mi znamo sudbu i sve što nas čeka,\nno strah nam neće zalediti grudi!\nVolovi jaram trpe, a ne ljudi -\nBog je slobodu dao za čovjeka.\n\nSnaga je naša planinska rijeka,\nnju neće nigda ustaviti niko!\nNarod je ovi umirati svikô -\nu svojoj smrti da nađe lijeka.\n\nMi put svoj znamo, put bogočovjeka,\ni silni, kao planinska rijeka,\nsvi ćemo poći preko oštra kama!\n\nSve tako dalje, tamo do Golgote,\ni kad nam muške uzmete živote,\ngrobovi naši boriće se s vama!"
  },
  {
    "id": "20",
    "title": "Moja komšinica",
    "author": "Aleksa Šantić",
    "content": "Ima neko doba sve me čežnja mori,\nsve mi nešto srce uzdiše i gori;\nPa ti nemam, brate, ni mira ni stanka,\nnego duge noći ja bdijem bez sanka\nI stišavam srce i njime se mučim,\npa do zore tako pameti ga učim;\n\nAli ludo srce ne čuje šta zborim,\nnego me sve pati udarima gorim,\ni dršće i strepi, kao list sa pruta,\ni zove me tamo odmah preko puta,\npod širokim dudom od stoljetnih dana\ngdje kućica stoji krečom okrečana,\npa kô da su vjetri snijeg nanijeli -\nspram jarkoga sunca ona se bijeli,\na noću, kad jasna mjesečina grane,\npod širokim dudom sva treptati stane...\n\nTu je, tu je ono što mi srce mami,\ns čega noću bdijem do u osvit sami, -\ntu je ono blago, ljepota Mostara,\nkunem vam se, ljudi, svijem na svijetu,\nšto je bistre rose na gorskom cvijetu,\nniko ne bi mogô naći kapcu jednu\ntako milu, sjajnu, i čistu i čednu!\n\nKunem vam se, otkad jarko sunce grije,\nzapamtio niko 'nake oči nije;\nLijepe i mudre, svijetle i crne,\npune žive vatre gdje mi duša srne!\nI kunem se, što je đula i behara,\nsve bi svojim licem zastidila Mara, -\npa još kosa meka, ona kosa vrana\nbi mehlemom bila i najljućih rana!...\n\nOd jutra do mraka s prozora je gledim,\npa uzdišem tako, čeznem i blijedim,\na majčino blago posluje i radi,\nu široku sofu žuti šeboj sadi,\ndo šeboja đurđic i karanfil mio,\nuz crveni karanfil fesliđen se svio,\npa kad vjetar duhne kroz murvine grane,\nmarinim cvijećem mirišu sve strane.\n\nSad je vidim, eno po tananu platnu\nna đerđefu lakom veze granu zlatnu\ni uz sitni vezak, na doksatu, slaže\nonu milu pjesmu što je srce kaže:\n\"O, sunašce jarko, svom smiraju pođi!\nO moj dragi, ti mi pod pendžere dođi!\"\nPa put neba često mili pogled pusti,\nko da jedva čeka da se veče spusti...\nPa još, bolan druže, kad nedjelja svane,\nna avlijska vrata kada Mara stane,\nbih, tako mi boga, adžamija posto,\nu mehani pio i bez groša osto!\n\nJer, da samo vidiš, u lijepe Mare,\nkakve li su, puste, dimije od hare!\nKakva li je na njoj talasija tkâna,\nšto joj njedra krije sa dva đula râna!\nKakav li je onaj nad povijom vranom\ncrven fesić pusti sa biserli-granom!\nPa da čuješ jošte zveket zlatnih grivnâ\nkad naranču žutu baci cura divna,\ni da vidiš osmjeh i slatka joj usta,\nbi i tebe s majkom rastavila pusta!\n\nPa još one oči što svu milost nude!\nBlago onom čija vjerenica bude!"
  },
  {
    "id": "21",
    "title": "Moja ljubav",
    "author": "Aleksa Šantić",
    "content": "Ovdje sam ljubav sahranio svoju -\nu ovo more plavo i prozirno,\ngdje školjke leže. Ona sada mirno\npočiva na dnu... U tihu pokoju\n\nGranama svojim ljube je i grle\nkorali rudi... Njezin se grob svagda\npreliva sjajem čistoga smaragda,\ni šumi glasom čežnje neumrle.\n\nGle zraci jutra kako njojzi rone!\nI svaki dršće, prodire i tone,\ni rasipa se kô rubin, kô duga...\n\nDok ovdje gori, više njena groba,\ntrepti i kruži bono, svako doba,\nsam jedan crni leptir - moja tuga."
  },
  {
    "id": "22",
    "title": "Moja noći",
    "author": "Aleksa Šantić",
    "content": "Moja noći, kada ćeš mi proći?\n- Nikad!\nMoja zoro, kada ćeš mi doći?\n- Nikad!\nMoja srećo, kad ćeš mi se javit?\n- Nikad!\nMoje nebo, kad ćeš mi zaplavit?\n- Nikad!\nMoja draga, kad će naši svati?\n- Nikad!\nMoja suzo, kada ćeš mi stati?\n- Nikad!"
  },
  {
    "id": "23",
    "title": "Moja otadžbina",
    "author": "Aleksa Šantić",
    "content": "Ne plačem samo s bolom svoga srca\nrad zemlje ove uboge i gole;\nMene sve rane moga roda bole,\ni moja duša s njim pati i grca.\n\nOvdje, u bolu srca istrzana,\nja nosim kletve svih patnji i muka,\ni krv što kapa sa dušmanskih ruka\nto je krv moja iz mojijeh rana.\n\nU meni cvile duše miliona -\nmoj svaki uzdah, svaka suza bona,\nnjihovim bolom vapije i ište.\n\nI svuda gdje je srpska duša koja,\ntamo je meni otadžbina moja,\nmoj dom i moje rođeno ognjište."
  },
  {
    "id": "24",
    "title": "Na po puta",
    "author": "Aleksa Šantić",
    "content": "Ostale su za mnom bašte jorgovana,\nsjaj proljeća moga, šum, pjesme i vrela...\nStudena me jesen na po puta srela,\ni po meni pada suho lišće s grana.\n\nKô ranjena tica, što bi nebu htjela,\notima se duša iz olovnih dana,\nAli kobni vjetar grabi je sa strana,\npa se natrag trgne premrzla i svela,\n\nMoji vrti, više ne čekajte na me,\nvratiti se neću iz studene tame\nsvog života... Sunce polagano gasne...\n\nHladni suton pada... Noć sve bliže ide...\nJednu crnu ruku moje oči vide -\ni ja čujem samo udar tvrde krasne."
  },
  {
    "id": "25",
    "title": "Na potoku",
    "author": "Aleksa Šantić",
    "content": "Polako suton prikrada se, slazi\nu lisnu goru - u zavičaj mio;\nRađa se mjesec i po dugoj stazi\npadaju sjenke, i san trepti ti'o.\n\nŠumore breze, dršće list do lista,\nmrmori potok ispod vrba stari';\nOdbleskom mekim dijamanta čista\nmodru mu trsku zlatan crvić zâri.\n\nNoseći snoplje preko niske brvi\nna drugu stranu potoka, u selo,\nseljanka hodi, mlada, puna krvi;\nlice joj mramor, mjesečina čelo.\n\nGdje li je rasla ta ruža što gori?\nVisoko, tamo gdje se jelen krije,\ngdje vjetar tiho s jasikama zbori\ni bistra voda iz kamena bije.\n\nOdar su njezin široki velenci\nod modrih trava. Tu, gdje ona sanja,\npotoci šume u dubokoj sjenci\ni slavuj pjeva pod svodom od granja.\n\nNju plava jutra umivaju rosom,\na vjetar trepti i lako mirisnim\nčešlja je krilom, i svilenom kosom\nvihori dugo pod brezama lisnim.\n\nU vedre noći njen je pokrov mio\nod plava neba, mjesečine meke;\nNjena su njedra vrt u kome ti'o\npočiva miris bagrema i smreke.\n\nJa za njom ginem! Njoj me duša vodi!\nO, daj mi ruku, ja ću s tobom poći\nu goru, u tvoj zavičaj! O, hodi,\ns tobom ću biti i dane i noći!\n\nI tamo, gdje se vodopadi dime,\nljubiću tebe svojim srcem zdravim.\nI tvoje slatko govoriti ime\nnebu i suncu i gorama plavim!"
  },
  {
    "id": "26",
    "title": "Naš stari dom",
    "author": "Aleksa Šantić",
    "content": "Naš stari dome, kako si oronô!\nKapije tvoje niko ne otvara,\npo njima mirno crv dube i šara -\ngrize, kô čežnja jedno srce bono.\n\nEvo mi sobe! O duvaru jošte\nikona visi, prašljiva i sama,\ni u me gleda i šapće iz rama\no dobu sreće, djetinjstva, milošte.\n\nOvdje sam prve stihove napisô,\novdje je s dušom poletila misô\nvisoko, tamo gdje se istok žari.\n\nOvdje mi negda bješe raj... A sada?\nNa moje srce grobna zemlja pada,\ni ja se rušim kô ti, dome stari..."
  },
  {
    "id": "27",
    "title": "Naš stari dome",
    "author": "Aleksa Šantić",
    "content": "Naš stari dome, kako si oronô!\nKapije tvoje niko ne otvara,\npo njima mirno crv dube i šara -\ngrize, kô čežnja jedno srce bono.\n\nEvo mi sobe! O duvaru jošte\nikona visi, prašljiva i sama,\nI u me gleda i šapće iz rama\no dobu sreće, djetinjstva, milošte.\n\nOvdje sam prve stihove napisô,\novdje je s dušom poletila misô\nvisoko, tamo gdje se istok žari.\n\nOvdje mi negda bješe raj... A sada?\nNa moje srce grobna zemlja pada,\ni ja se rušim kô ti, dome stari..."
  },
  {
    "id": "28",
    "title": "Ne vjeruj",
    "author": "Aleksa Šantić",
    "content": "Ne vjeruj u moje stihove i rime\nkad ti kazu, draga, da te silno volim,\nu trenutku svakom da se za te molim\ni da ti u stabla urezujem ime –\n\nNe vjeruj, no kasno, kad se mjesec javi\ni prelije srmom vrh modrijeh krša,\ntamo gdje u grmu proljeće leprša\ni gdje slatko spava naš jorgovan plavi,\n\nDođi, čekaću te U časima tijem,\nkad na grudi moje priljubiš se čvršće,\nosjetiš li, draga, da mi tjelo dršće,\ni da silno gorim ognjevima svijem,\n\nTada vjeruj meni, i ne pitaj više\njer istinska ljubav za riječi ne zna;\nOna samo plamti, silna, neoprezna,\nniti mari, draga, da stihove piše."
  },
  {
    "id": "29",
    "title": "Ne zastani",
    "author": "Aleksa Šantić",
    "content": "Ne zastani! Sve dalje i dalje,\ntamo gdje te tvoja vjera zove!\nBog, koji ti svoju milost šalje,\nvodiće te na podvige nove.\n\nNe daj srcu da ga slutnja svlada,\nniti oku da ga suza rosi;\nTamo kud te zove snaga mlada\nsvoj krst teški na plećima nosi!\n\nBlago onom koga proviđenje\npod bremenom put Golgote sprema!\nNa nj svijetlo čeka vaskrsenje\ni njegovoj slavi konca nema.\n\nPred njime će poniknuti zloba,\nšto mu negdje oštri vijenac splela,\nkad on silan digne se iz groba,\na zâr božji zagrije mu s čela.\n\nNe zastani! Kroz maglu duboko\ns krstom stupaj uz goletnu stranu!\nSvoje čelo podigni visoko\ni raduj se vaskrsnome danu!"
  },
  {
    "id": "30",
    "title": "Nemilosrdnom bogatašu",
    "author": "Aleksa Šantić",
    "content": "Popô si se sred milina,\ndvor ti zlato, svila krasi;\nBogataš si od davnina -\nal', čovječe, prašina si.\n\nSirotinja tuži, cvili,\nu jadu joj teku časi;\nA ti ležiš u toj svili -\nal', čovječe, prašina si.\n\nDo ušiju dopiru ti\nsirotinjske muke glasi;\nTi prezireš taj glas ljuti -\nal', čovječe, prašina si.\n\nTi je goniš, a ne vidiš\nkako suzom lice kvasi;\nTi si silan, ti s' ne stidiš -\nal', čovječe, prašina si.\n\nZamalo ćeš, oj smrtniče,\nna svijetu tako biti,\nzamalo ćeš, oj smrtniče,\njer ć' i tebe zemlja skriti.\n\nPreminuće sva milina,\nostavićeš svoje dvore;\nI oni će bit prašina,\nvremena će da ih sore.\n\nImaj srca! Budi čovjek!\nNek te djela dižu svude,\npa ćeš tako živit dovijek' -\ni kad tijelo prah ti bude."
  },
  {
    "id": "31",
    "title": "Nisi samo srcu mila",
    "author": "Aleksa Šantić",
    "content": "Nisi samo srcu mila,\nšto ti čednost lice krasi,\ni što dahom rajskog cv'jeta\nmirišu ti meke vlasi;\n\nNisi samo srcu mila,\nšto ti oko suncem grije,\nšto su tvoje r'ječi blage\nanđeoske melodije;\n\nNisi samo srcu mila,\nšto osmejak usta tvojih\nu dubini duše mlade\ndiže oltar nada mojih;\n\nNisi samo srcu mila,\nšto si čedo raja sveta,\nveć i stoga, što si pupolj\nsrpske grane, srpskog cv'jeta!"
  },
  {
    "id": "32",
    "title": "Ostajte ovdje",
    "author": "Aleksa Šantić",
    "content": "Ostajte ovdje!...Sunce tuđeg neba,\nneće vas grijat kô što ovo grije;\nGrki su tamo zalogaji hljeba\ngdje svoga nema i gdje brata nije.\n\nOd svoje majke ko će naći bolju?!\nA majka vaša zemlja vam je ova;\nBacite pogled po kršu i polju,\nsvuda su groblja vaših pradjedova.\n\nZa ovu zemlju oni bjehu divi,\nuzori svijetli, što je branit znaše,\nu ovoj zemlji ostanite i vi,\ni za nju dajte vrelo krvi vaše.\n\nKô pusta grana, kad jesenja krila\ntrgnu joj lisje i pokose ledom,\nbez vas bi majka domovina bila;\nA majka plače za svojijem čedom.\n\nNe dajte suzi da joj s oka leti,\nvrat'te se njojzi u naručju sveta;\nživite zato da možete mrijeti\nna njenom polju gdje vas slava sreta!\n\nOvdje vas svako poznaje i voli,\na tamo niko poznati vas neće;\nBolji su svoji i krševi goli\nno cvijetna polja kud se tuđin kreće.\n\nOvdje vam svako bratsku ruku steže -\nu tuđem svijetu za vas pelen cvjeta;\nZa ove krše sve vas, sve vas veže:\nIme i jezik, bratstvo, i krv sveta,\n\nOstajte ovdje!... Sunce tuđeg neba\nneće vas grijat kô što ovo grije -\nGrki su tamo zalogaji hljeba\ngdje svoga nema i gdje brata nije..."
  },
  {
    "id": "33",
    "title": "Oživi mene",
    "author": "Aleksa Šantić",
    "content": "Pozdravljam tebe i tvoju samoću,\ntvoj šum i zlatni povratak zvijezda!\nKô tice kad ih gone iz gnijezdâ,\nja bježim tebi, jer pokoja hoću.\n\nJedva sam čekô na ove trenutke\ns nemirom srca i sa bolom grudi;\nja sam sit vreve i dosadnih ljudi\ni prazna doba što nam rađa lútke.\n\nOživi mene, noći bogom dana!\nStupi, i tiho preko mojih rana\npoloži tvoje meko, toplo krilo!\n\nUzmi me, digni, i sa mnom odbrodi\nnegdje daleko, neznanoj slobodi,\ngdje nigda nije ovih ljudi bilo!"
  },
  {
    "id": "34",
    "title": "Pahulje",
    "author": "Aleksa Šantić",
    "content": "Pjevala je zima svoju pjesmu staru;\nPraminjô je snijeg i veselo pleo\nod srebrnih nita svoj široki veo,\ni rasprostirô ga svuda po Mostaru.\n\nU zasjedi cure čekale su momke;\nNanula se klepet čuo po sokaku,\npadale su grude po svakom junaku,\nuz drhtavi smijeh i radosti gromke.\n\nI ti nekud prođe, u mahalu, sama;\npokrila te zima čistim pahuljama,\npa po tebi trepte kô sjajni leptiri...\n\nSamo tvoje lice skriti nije htjela,\ni ja vidjeh kako, ispod snježnog vela,\nradosno i zlatno proljeće me viri..."
  },
  {
    "id": "35",
    "title": "Pod vrbama",
    "author": "Aleksa Šantić",
    "content": "Sjaj đurđevske zore rane\npadao je preko strana,\na ti kradom gazila si\nu rijeku, ispod grana.\n\nVranu svilu tvoje kose\nmrsio je vjetar ti'o;\nJa, dršćući kao trska,\npod vrbom sam skriven bio.\n\nSrebrn talas o hrid golu\nrasipô se meko, mekše;\nJa na tvoja njedra bacih\nstruk vrijeska i melekše.\n\nTi zatrepta, mila, naga,\ni u vodu sva se skupi...\nU ljiljane lica tvoga\npurpurna se vatra upi...\n\nI dok leptir kružio te\nkô vodeni cvijet mio.\nJa, dršćući kao trska,\npod vrbom sam skriven bio."
  },
  {
    "id": "36",
    "title": "Pošlje mnogo ljeta",
    "author": "Aleksa Šantić",
    "content": "Pošlje mnogo ljeta ovdje opet stojim;\nLepenica teče isto kao prije,\nnad njom stara vrba još jednako bdije\ni visoko šumi vrhovima svojim.\n\nGdje si? Da l' se sjećaš ispod grana tije'\nkad gledasmo julsku noć i mjesec sjajni,\nkad nam t'jelo prože slatki oganj tajni\npa dršćasmo dugo kao breze dvije?\n\nBog zna gdje si sada i da l' živiš jošte!\nAli dragi spomen negdanje milošte\nkao mlado sunce svu mi dušu grije,\n\nI ja snova čujem zveket tvojih grivna,\npo licu me tiče tvoja kosa divna,\ndok mjesec kroz vrbu čisto srebro lije..."
  },
  {
    "id": "37",
    "title": "Pozni časovi",
    "author": "Aleksa Šantić",
    "content": "Kô kakva slika čarobna iz rama,\nu tvoju baštu, gdje šedrvan bije,\nti mirno gledaš iz prozora, sama,\n\nI naslonjena. Tiho miris vije,\nna tvoje leje mesečina pada\ntopla i meka, i ruže ti mije\n\nSrebrom... Ti ne znaš da preda mnom sada\nnoć duga stoji, pusta, i u čami,\ns razvalinama... Iznad gluha grada\n\nSvud slepi miši kruže, i u tami\nbuljina buče... I senke bez broja\nsokakom grnu, i svaka kuca mi\n\nRukom u prozor, kako prođe koja...\nti ne Znaš... Tvoju noć svetle dragulji,\ndokle iz tame sve u okna moja\n\nKô slepo oko pozni mesec bulji."
  },
  {
    "id": "38",
    "title": "Pred modelom",
    "author": "Aleksa Šantić",
    "content": "Hoću li tebe svojim skromnim kistom,\no divna ženo, naslikati moći?\nKô žedna biljka što mre u samoći,\nza tobom i ja ginem žeđu istom.\n\nZa usne tvoje meni sada treba\nkrv zore rane i plamen rubina,\nza lice pjena sa morskih širina,\nza oči sunca i plavoga neba.\n\nAl' uzalud podvig, zalud svaka boja,\nne zna te ruka naslikati moja, -\nja dršćem, evo, pred ljepotam' tvojim...\n\nDršćem i gorim kô žar sred ognjišta,\ni bacam kisto, jer ne vidim ništa -\novako blizu kad pred suncem stojim."
  },
  {
    "id": "39",
    "title": "Pretprazničko veče",
    "author": "Aleksa Šantić",
    "content": "Sjutra je praznik. Svoju svjetlost meku\nkandilo baca i sobu mi zâri.\nSâm sam. Iz kuta bije sahat stari,\ni gluhi časi neosjetno teku.\n\nNapolju studen. Peć pucka i grije.\nJa ležim. Ruke pod glavom, pa ćutim,\ni slušam kako granjem zamrznutim\nu moja okna goli orah bije.\n\nTako na vrata sumornog mi srca\nsjećanje jedno udara i čeka\nkô drug i sabrat, kao duša neka\nšto sa mnom plače i u bolu grca.\n\nNegda u take noći, kada otka\npomrlom granju zima pokrov ledan,\nova je soba bila kô vrt jedan,\ngdje je kô potok tekla sreća krotka:\n\nKao i sada, pred ikonom sjaji\nkandila svjetlost. Iz ikonostasa\nsuh bršljan viri. Lako se talasa\nizmirne pramen i blagoslov taji.\n\nSva okađena miriše nam soba.\nOkolo žute lojane svijeće,\nmi, djeca, sjeli, kô kakvo vijeće,\nradosni što je već grudanju doba.\n\nPod tankim velom plavkastoga dima\nu peći vatra plamti punim žarom,\ni sjajne pruge po ćilimu starom\nveselo baca i treperi njima.\n\nUvrh, na meku šiljtu, otac sio,\npružio čibuk i dim se koluta;\nNjegova misô nadaleko luta,\ni pogled bludi sanjiv, blag i mio.\n\nUza nj, tek malko na šiljtetu niže\nkô simbol sreće, naša majka bdije;\nza skori Božić košulje nam šije,\ni katkad na nas blage oči diže.\n\nU to bi halka zakucala. - \"Petar!\"\n- Usklikne otac - \"On je zacijelo!\nOn vazda voli govor i sijelo -\notvorite mu!\"... - I mi svi, kô vjetar,\n\nTrči i vratâ prijevor izvuci.\ni stari susjed, visok kao brijeg,\ntresući s ruha napanuli snijeg,\njavio bi se s fenjerom u ruci.\n\nSvaki mu od nas u zagrljaj hita,\nmajka ga krotko susreta i gleda,\na on se javlja, pa do oca sjeda,\ni brišuć čelo za zdravlje ga pita.\n\nSva novom srećom ograne nam soba!\nNa svakom licu sveto, sjajno nešto.\nSučući brke, stari susjed vješto\npočô bi priču iz dalekog doba.\n\nI dokle prozor hladna drma ciča,\nmi svaku riječ gutamo nijemi;\nsrca nam dršću u radosnoj tremi\nsve dogod ne bi dovršio čiča.\n\nZatim bi otac, vedar kô sjaj dana,\nuzeo gusle u žilave ruke,\ni glasno počô, uz ganjive zvuke,\nlijepu pjesmu Strahinjića Bana...\n\nMeni je bilo kô da pjesme ove\nsvaki stih posta pun behar u rosi,\npa trepti, sjaje, i meni po kosi\nprosipa meke pahuljice nove...\n\nO mili časi, kako ste daleko!\nVi, draga lica, iščezla ste davno!\nPusta je soba... moje srce tavno...\nI bez vas više ja sreće ne steko'...\n\nKandilo i sad pred ikonom tinja,\nI sad je pozno predbožićnje doba;\nAl' gluha jama sad je moja soba,\na ja list sveo pod bjelinom inja.\n\nUzalud čekam... U nijemoj sjeni\nnikoga nema... Sam, kô kamen ćutim.\nSamo što orah granjem zamrznutim\nu okna bije i javlja se meni...\n\nNo dok mi mutni boli srce kose,\nkô studen travku uvrh krša gola -\niz mojih knjiga, sa prašnjava stola,\nja čujem šušanj kô viline kose.\n\nGle! Sad se redom rasklapaju same\nsve knjige stare, snovi čežnje duge -\nmiču se, trepte jedna pokraj druge,\ni njihov šumor kô da pada na me.\n\nSanjam li? Il' bi ovo java bila?\nIz rastvorenih listova i strana\nprhnuše lake tice, kô sa grana,\ni po sobi mi svud razviše krila.\n\nSve se svijetle!... Sve u blijesku stoje!...\nJedna okolo kandila se vije,\na neka bolno, Kô da suze lije,\npred slikom dršće mrtve majke moje.\n\nNeke bijele kao ljiljan prvi,\nsamo im zlatno meko perje grudi;\nneke sve plave, tek im grlo rudi,\nkao da kanu kap zorine krvi.\n\nNeke mi pale tu na srce svelo,\npa kril'ma trepte i šušte kô svila;\na jedna lako, vrhom svoga krila,\ns cvrkutom toplim dodirnu mi čelo,\n\nKô da bi htjela zbrisat sjen tuge...\nI slušaj! Redom zapjevaše one!...\nI glasi dršću, tresu se, i zvone,\nmili i sjajni kô luk mlade duge:\n\n\"Ne tuži! S bolom kuda ćeš i gdje bi?!\nMi pjesme tvoje, i drugova sviju\nšto svoje duše na zvjezdama griju -\nSveta smo živa porodica tebi!\n\nMi kao rosa na samotne biljke\npadamo tiho na sva srca bona,\ni u noć hladnu mnogih miliona\nsnosimo tople božije svjetiljke.\n\nMi združujemo duše ljudi svije'!\nMrtve sa živim vežu naše niti:\nI s nama vazda uza te će biti\ni oni koje davno trava krije!\n\nPrigrli ova jata blagodatna!\nI kada jednom dođe smrti doba,\nnaša će suza na kan tvoga groba\nkanuti toplo kô kap sunca zlatna\"...\n\nI akord zvoni... Sve u sjaju jačem\nkandilo trepti i sobu mi zari...\nIz kuta muklo bije sahat stari.\nJa sklapam oči i od sreće plačem..."
  },
  {
    "id": "40",
    "title": "Proletnja noć",
    "author": "Aleksa Šantić",
    "content": "Sve neko kucka ti'o\nna okno srca mog,\nkô citira drhti glas mio\npun zlata zorinog.\n\nSlavuj! Šta tražiš druže?\nMeseca sedefni sjaj?\nProleća zvezde i ruže?\nSrebrni potok i gaj?\n\nO, beži, beži, moj znanče,\njer ovde zime je kut -\nsve moje cvetne naranče\nvihor je pokidô ljut.\n\nSve je tu pusto, i sve je\nvrtove pokrio led -\nsvrh šedrvana sneg veje,\ni dršće jorgovan bled."
  },
  {
    "id": "41",
    "title": "Proljeće",
    "author": "Aleksa Šantić",
    "content": "Nemoj, draga, noćas da te san obrva\ni da sklopiš oči na dušeku mekom!\nKada mjesec sine nad našom rijekom\ni na zemlju pane tiha rosa prva,\n\nRodiće se mlado proljeće! I svuda\nprosuće se miris plavih jorgovana;\nI pahulje snježne padaće sa grana\nu naš bistri potok što baštom krivuda.\n\nUzviće se Ljeljo nad našim Mostarom,\ni svaki će prozor zasuti beharom,\nda probudi srca što ljube i gore...\n\nZato nemoj, draga, da te san obrva!\nDođi, i u bašti budi ruža prva,\ni na mome srcu miriši do zore!"
  },
  {
    "id": "42",
    "title": "Tica u zatvoru",
    "author": "Aleksa Šantić",
    "content": "Gledam tebe, tico mala\ni skučene tvoje dvore,\npa se pitam: kako ti je\nbez tvog druga i bez gore?\n\nU tavnome sjenu kruga,\ngdje se bol i tuga slama,\nzar ti srce jošte živi\nmilim glasom u pjesmama?\n\nLahki polet tvoga krila\nsvezala je žica pusta;\nMjesto gore nad glavom ti\ntvrdih žica mreža gusta.\n\nIzumrli slatki časi\nkad se ono sunce rodi,\nti sa grane pozdravljaš ga\nslatkom pjesmom u slobodi.\n\nA sad tude, u zakutku,\nmeđ' zidinam' mračnog dvora,\nniti znadeš kad je veče\nni kad sunce budi zora.\n\nIsta uvijek tavna sjenka\nna žičani dvor ti slijeće,\na ti pjesmu milu pjevaš\nkô da j' srce puno sreće.\n\nKo mi može pjesmu uzet\nšto potiče iz mog srca,\nsa plamena mog ognjišta,\nna kom nadom vrije krvca?!\n\nKo mi može pjesmu uzet\nkad ljubavi izvor tekne,\npo talasi mog izvora\nmoja pjesma da zajekne?!\n\nLanac! Gvožđe! Lomno tijelo\nmalaksaće u tom bijesu,\nduh moj čili slobodan je,\nmisli moje slobodne su.\n\nŠto god živi izumrijeće:\nNeko s tugom, neko sladom;\nJa ću s pjesmom na ustima,\na u srcu vrelom nadom."
  },
  {
    "id": "43",
    "title": "U slađanom glasu tvome",
    "author": "Aleksa Šantić",
    "content": "U slađanom glasu tvome\nsami anđ'o milja zbori;\nA u oku premilome\nplamen svetog raja gori.\n\nToplim žarom toga plama\nja slabačke zgr'jevam grudi; -\nZagrljeno milinama\nu sreći se srce budi...\n\nPorušeni dvori nada\nu duši se opet dižu;\nMjesto tuge, bola, jada\nružičasti sanci stižu...\n\nKako su mi topla krila,\noh, kako se kr'jepi žiće!\nK'o čelica kada mila\nspusti krilo na cvjetiće.\n\nOh, pa hodi, rajski stvore,\nda plamenom oka tvoga\nsnažim dušu, dižem dvore\nporušenog nada moga..."
  },
  {
    "id": "44",
    "title": "Veče na ostrogu",
    "author": "Aleksa Šantić",
    "content": "Odahnite, grudi, u ovoj slobodi,\nna ovoj visini gdje sam gospod bdije,\na ti, brdska vilo, amo k meni hodi\nda pjevamo pjesmu koja duše grije.\n\nGle, noć tiha brodi i odorom mekom,\nprepunom zvijezda, krš pokriva goli;\nI ja čujem kako, u carstvu dalekom,\npred oltarom neba za nj se bogu moli.\n\nOvo nije vjetar sa visokih strana\nšto polako slazi pa vrh grma tine,\nto njezina duša miropomazna\nu molitvi blagoj javi se i mine.\n\nDok tamo daleko, za vrhove one\nšto se k nebu dižu kao znamen sveti,\nsvečano i mirno jasna užba tone\ni kô zlatna kruna spram istoka trepti.\n\nU meni se rađa jedno zlatno doba,\njedno žarko sunce sve veće i veće;\nKao da sam vladar od svijeta oba,\nu duši mi puno pokoja i sreće.\n\nOvdje u slobodi blizu boga stojim,\na preda mnom, doli, slobodna i smjela,\nplava Zeta teče i hujanjem svojim\nuspavljuje skromna crnogorska sela.\n\nKako je lijepa! Kako li je mio\nonaj govor vala u dubokoj noći!\nKô Simzerla dobra da se javlja ti'o\nsvevaskrsnom pjesmom negdje u samoći.\n\nO rijeko srpska, koliko je dana\nkrv osvetna tekla u bistroj ti vodi -\nda sada, pod sjenkom lovorovih grana,\nputnicima pričaš o vječnoj slobodi!\n\nGledajući tebe ja, pun snaga novi',\ngledam u budućnost domovine moje,\ni cjelivam dušom tebe i krš ovi,\novaj bedem tvrdi gdje orlovi stoje.\n\nJa znam: jednog dana sa obala tvoji'\ngenije će poći preko srpskih strana,\ni roblje, što sada pogruženo stoji,\npropojaće himnu vaskrsnijeh dana.\n\nHoće, ako bog da! I grobovi travni\nnaših praotaca plinuće u žaru:\nDa pozdrave djela pokoljenja slavni'\ni kandilo slave na srpskom oltaru.\n\nOdahnite, grudi, ovdje, u slobodi,\novdje blizu neba, pod kivotom svetim!\nGle, nebesa trepte, zlatna užba brodi, -\nvilo, daj mi krila, da letim, da letim!"
  },
  {
    "id": "45",
    "title": "Veče na školju",
    "author": "Aleksa Šantić",
    "content": "Pučina plava spava,\nprohladni pada mrak.\nVrh hridi crne trne\nzadnji rumeni zrak.\n\nI jeca zvono bono,\npo kršu dršće zvuk;\nS uzdahom tuge duge\nubogi moli puk.\n\nKleče mršave glave\npred likom boga svog -\nIštu. Al' tamo, samo\nćuti raspeti bog.\n\nI san sve bliže stiže,\nprohladni pada mrak,\nvrh hridi crne trne\nzadnji rumeni zrak."
  },
  {
    "id": "46",
    "title": "Vodenica",
    "author": "Aleksa Šantić",
    "content": "Staro mjesto moje! Pod sjenkama grana\nradobolja mrmlja, vere se i prska;\nMrke hridi streme visoko sa strana\npune gustih zova, smokava i trska.\n\nSve je isto, staro... Samo, kao prije,\nne čuje se hitri točak da udara;\nKô bol jedan što se u dnu duše krije,\nostavljena ćuti vodenica stara...\n\nKroz vidnjaču malu, gdje u suhoj travi\nsamo studen gušter polagano šušne,\nne javlja se mlinar sa šalom na glavi,\nniti vidim one oči prostodušne.\n\nMnogo li sam puta ja ovdje, u hladu,\nu večeri ljetne na odmoru bio,\ni dižući oči na mlinarku mladu,\niz vedrice, žedan, hladne vode pio!\n\nBog zna gdje je sada?!... Radobolja mrmlja\npuna grmjelica, srebra, adiđara...\nI dok zlatno veče pada povrh grmlja,\nnakrivljena ćuti vodenica stara."
  },
  {
    "id": "47",
    "title": "Vozare, pohiti",
    "author": "Aleksa Šantić",
    "content": "Vozare, pohiti! Raspni jedro, hodi!\nOdvezi me, tamo, na ostrvo mirno!\nKao beli galeb, niz more prozirno,\nneka leti barka!... Vadi lenger, brodi!\n\nZnadeš li na žalu, kraj kućice same,\ngde vrt jedan sanja, gde šedrvan prska,\nuz bokore ruža i visokih trska?\nOnde s čežnjom slatkom ona čeka na me...\n\nOve noći, kad se pozni časi jave,\nja ću milovati njene kose plave,\nuz bistru fontanu pri srebrnoj luni...\n\nEno, sunce prosu zadnji sjaj po vodi!\nVozare, pohiti! Raspni jedro, brodi!\nMesečino, grani!... Hitri vetre, duni!"
  },
  {
    "id": "48",
    "title": "Život",
    "author": "Aleksa Šantić",
    "content": "Ne daj mi, oče, zemne preći pute\ndok plod smrti budem i da živim\nda pošlje smrti budem i da živim\nu drugom žiću i vjerujem u te.\n\nKo nikad nije gorio na ognju\nrođenog srca i grijao druge,\nko nije poznô moć ljubavi duge\ni čuo kako blagosilja bog nju;\n\nKo nikada nije jedan život dao\nizvorom živim krvi bogom dane,\nkô zdravo stablo plodove i grane, -\ntaj je s prokletstvom iz utrobe pao.\n\nOn nije bio sjeme svete njive,\nni atom tijela što drži i spaja;\nOn je izdajnik ljudskih naraštaja -\nubica onih što u njemu žive.\n\nSva blaga zemna milosti beskrajne\nprezrô je srcem i dušom nemarnom,\nniti se grijô svjetlošću oltarnom\ni bio žarcem vječne misli sjajne.\n\nI kad dokonča i, bez jedne suze,\nkad zaspu zemljom vrh lešine mrtve,\ndoli, u mraku, pogrebne žrtve,\nprokleće oca što im dušu uze.\n\nPa zato, oče, ne daj mi da pute\ndovršim zemne dok plod ne odnjivim,\nda pošlje smrti budem i da živim\nu drugom žiću i vjerujem u te."
  },
  {
    "id": "49",
    "title": "20 godina",
    "author": "Antun Branko Šimić",
    "content": "Ja sam mlad\nJa hoću život pun i olujan\nJa hoću život sav ko Bog\nSve je moje\nU krilo mojih misli sve se ruši\n\nDani\nSvaki moj je jednak dan\nNebo povrh glave\nKuće ljudi oko mene.\nBezbroj ljudi ide.\nJa sam na svim ulicama.\nJa se smiješim u sve lijepe oči žena.\nSlušam\nkad prošume kroz zrak haljina i pokreti.\nIzgubljen\nna uglu čekam\nda me nađe jedna bijela ruka\ni odvede s hladnog ugla\n\nNiko nikad ne dolazi k meni.\nŽene prođu\nsve utonu u dnu ulice.\nSam na uglu\nzebem.\nŽalost.\nUmor.\nProstor tamni.\nVeče slazi u prostor i u me.\nKroz plavo veče nebo, žute zvijezde\nKroz plavo veče zelenkaste lampe\nIz noćnih kuća prosiplje se muzika\nu ulice i u mene.\nJa bih pleso taman jedan ples\nJa bih htio svuda biti\nJa bih htio radost sviju ljudi\nJa bih htio izljubiti lica sviju žena.\nTražim\nMene svuda ladan pogled prima\nJa sam svima tuđ\no ja sam svima stran, i ja sam sâm\nBježim\ndaleko od zadnjih kuća grada.\nJa se u noć zavijem: u crn i težak plašt\ni plačem\n\nJa sam krik u noći crn i nepoznat\n\nVjetar nosi krik niz prazne ulice\n\nJa ne mogu noću biti sam.\nOko mene moji prijatelji.\nIspred mene šumi crven alkohol.\nNeka tužno srce u noć tone.\nMoja majka sniva\nU snu njena ruka kroz noć traži moje lice.\nMene nema\nMojoj duši šumi crven alkohol.\nMoja sestra budi se u noći\nMoju sestru strah je od noći i mene.\nNjen plač luta izgubljen u tami.\n\nDođe meka mjesečina\nnjeno lice plavim plaštem pokrije.\n\nZar još kakva ruka traži mene?\nZar još kakva bijela djevojčica za mnom plače?\nMeni pjeva crven alkohol.\nVani luta ladna bijela mjesečina\nVani vrijeme kroz noć tiho promiče.\nMoje srce sane u dno noći.\nMoja čežnja na dno čaše mre.\nMoje srce na dno noći mrtvo.\n\nNoći, crni plaštu budi dobra\nOvij moje mrtvo srce meko meko\nNoći, crni plaštu vječnosti\n\nJutro\nSvjetlost\nKuće budne otvaraju oči\nBijele sjenke k meni plaze\n\nMoja tamna duša mrzi svjetlo\nMoje lice nije za sunce i ljude.\nMene nikad neće ljubit lijepe žene.\nOd mene će bježat djeca jutrom niz ulice.\nPjani pjevač ide pjeva posrće.\nDa me vidi\nvrisnula bi mala sestra prestrašena\nzaplakala majka.\nPustite me\nJa ću uvijek ljubit svoju tamu.\nMjesto drage\nmjesto sestre\nmjesto majke\nSmrt će moje poljubiti čelo.\n\nMojoj smrti neće sjati žute svijeće\nneće blaga zvona zvoniti\nneće majka plakati.\nMojoj smrti sjat će ladne bijele zvijezde\nMoju smrt će gradom noćna pseta lajati.\n\nNišta nije moje\nJa sam igra svoga Boga.\n\nStojim sam na rubu noći i svih doživljaja\nZa mnom leži crna prošlost sahranjena\nJa sam sada tamna granica\nJa se rađam\n\nBože bacaj život u me\nJa sam more koje čeka crven život sunca u sebe\n\nBože, budi volja Tvoja\nStojim gô na rubu svoje prošlosti\nJa sam tamna granica\nMoja duša strepi\nnevjesta u prvoj plahoj plavoj noći.\nMoja duša dršće\nispred Tebe\nbeskrajnog i tajnog tamnog zastora."
  },
  {
    "id": "50",
    "title": "April",
    "author": "Antun Branko Šimić",
    "content": "U vrtu ispod aprilskoga sunca\npucaju polako prvi pupovi\n\nStazama se igraju i smiju\ndjevojčice\n\nJa ulazim i sjedam na klupu\nda ispušim cigaretu\nu prančioku\n\nDjevojčice stidno ostavljaju igračke\nko da vele:\nTo nije više za nas\n\nPušim\n\nNeki šuštaj blizu\n\nSkrivene iza jednog grma\nmjere mene nijemim pogledima\ndjevojčice\nJa vidim kako koja kadšto rukom zabludi\ni pritisne pod lakim proljetnim odijelom\nsrce\n\nKrik!\nUgledaše da su otkrivene\ni smijući se pobjegoše naglo ispred mojih očiju\nza visoke grmove u vrtu"
  },
  {
    "id": "51",
    "title": "Aprilsko snatrenje u dubravi",
    "author": "Antun Branko Šimić",
    "content": "Pobjegoh iz crna i meni tuđa grada\nU dubrave, gizdave i pune hlada,\nDa pod jelom vitom uz mirise jedre\nNađem opet prošli život i časove vedre…\nI evo snatrim na frulu tananu i malu\nI dozivljem lake nimfe ko za šalu.\nNema nimfa, nema; u šumu se skrile,\nPa – možda – satire ljube srećne i čile;\nNema nimfa, samo nad šumskom čistinom\nŽute se leptiri u suncu, što vrućinom\nUmara tratinu i lišće i cvijeće –\nLijeće žuti roj leptira, zrakom, lijeće\nI ja bih tako slatko usnuo ko dijete,\nPuno snova o leptirima što lete,\nDa između lišća i iza šipraga\nNe nazreh znano lice i dva oka draga:\nDokralo se – eto – zlato moje za mnom\nPoljskim stazam i gajem i šumom tamnom,\npa ljepša nosi meni – moja nimfa i vila:\nSav sjaj i čar i gizdu procvjetalih aprila."
  },
  {
    "id": "52",
    "title": "Bakterije",
    "author": "Antun Branko Šimić",
    "content": "Mene jedu bakterije\nTrune trune jadno meso\nBože zar ti nije žao?\nJa sam dijete. Bože! Dijete!\n\nNeke noći neka vina\nneko cvijeće ruke oči mračne oči\nSada: propast mesa bolest\nbakterije\nNišta\nBože!\n\nVjerenice što će Tebi\nmeso koje sane\noči ko dva mrtva crna cvijeta\njedno dijete koje gori u propast?\n\nGasnu vatre snovi zvijezde\nVjerenice Tvoje moje vatre snovi zvijezde\nMrtve oči u noć postaju\nMeso prska u neke atome\nVjerenice Tvoje moje meso\n\nSvijetla, sakrij svoje crne svete oči\nSlušaj: šum je zvuk je: dolazi\nužas časa:\nduboko u noći moja duša mre\nI iz noći jedna Ruka dolazi\nneosjetno k mojoj duši preko stvari."
  },
  {
    "id": "53",
    "title": "Bez ljubavi",
    "author": "Antun Branko Šimić",
    "content": "Jedno u drugom gledamo ružnoću\ndaljine svijeta malene su da nas rastave\nOsjećam te blizu već radi tog što jesi\n\ni opet\ntolika žudnja za ljubavi\ni sjedinjenjem kao nekad\n\nProšla je ljubav (kako to već biva)\nTo i mi znamo sada\n\nNetko se umiješao\ni netko nas steže, vuče\ni mi se bespomoćno upinjemo\nda se vratimo i nepovratno\n\nMi smo bez ljubavi\ni zalud želje nemoćne i kratke"
  },
  {
    "id": "54",
    "title": "Bilo je nekoć",
    "author": "Antun Branko Šimić",
    "content": "Bilo je nešto lijepo pa prošlo,\n– Il tek je sanja to bila –\nLjepše od zvijezda, ljepše od ruža\nI smiješka planinskih vila.\n\nBile su noći mjesečne, lijepe,\nI pune radosti vrele.\nBile su bašče mirisa pune,\nI ruže cvale su bijele.\n\nBilo je smijeha, pogleda dugih,\nŠto sve no izreći znaju,\nBilo je sreće, uzdaha sjetnih,\nI himnâ čarobnom maju.\n\nBila je duša prepuna sunca\nI plamne čežnje, što sine\nKatkad ko nebom krijesnica sjajna\nPa onda umre i zgine.\n\nBilo je nekoć. Mrak je sad svuda\nI bol, što pali i peče.\nBila je sanja, bila je priča\nU jedno najljepše veče."
  },
  {
    "id": "55",
    "title": "Blagoslov",
    "author": "Antun Branko Šimić",
    "content": "Ljeto i život!… Sunčani dragulji\nSjaje se sjajem žeženoga zlata.\nPjevaju ljupko veseli slavulji;\nS pjesme se nova radost srca hvata.\n\nDokle sve tako bujno život cvjeta,\nS radosti dršće svakog stabla grana.\nČuj! nedaleko poklik mnoštva svijeta\nOri se burno: “Hosana! – Hosana!”\n\nPlavi se lazur poput oceana.\nS posmijehom vedrim raskošnoga ljeta,\nS poklikom burnim radosnoga svijeta.\n\nNebesa šapću tiho Himnos sveti:\nSlavu nek brujnu gore i vrleti\n“Gospode, Tebi!… Hosana – Hosana!”"
  },
  {
    "id": "56",
    "title": "Blagoslov žita",
    "author": "Antun Branko Šimić",
    "content": "Sa trećeg se brda jutros sunce proli\nU gustim mlazovima. Sve vruće biva.\nSvijetli prah u tankim oblacima pliva\nPovrh cijelog polja i dolje povrh doli.\nPod šatorom bijelim misnik misu misi:\nKazula ko srma u suncu se blista,\nZvone svete riječi i kreću glasi tisi\nU bjelinu dana i svjetlost zraka čista.\n\nPa kad glasom zvonca Podizanje jave\nDva bijela ministranta nalik na dva krina,\nPuk se sagne… i klasje svine tanke glave;\nSveti čas; tek zuji u uhu tišina.\nDotle ko da s bijelog oblaka s visina\nSmiješi se neko lice dobro i oči plave,\nA dvije duge ruke prozirne i bijele\nŽitima i puku blagoslove dijele."
  },
  {
    "id": "57",
    "title": "Bog i gradsko popodne",
    "author": "Antun Branko Šimić",
    "content": "Cijelo popodne mladić u kavani\nmisli o Bogu\nKonobar vječno kruži oko stolova\nPiccolo – šepav – nudi cigarete\ni kadšto rukom ladi užareno uho\nLica su siva dosadna i prazna\n\nUnose smijeh dvije žene plavih obraza\n(Valjda su dame iz varietea)\ni nakon što grimasom prezru sve\nsjednu\ni zovnu: Cigarete, Cherry Cobler\n\nNa stropu faun rutav frulu svira\ni mami k sebi gole tuste nimfe\nDim se od duhana diže sve više u sfere\nKavana lebdi šareno fantastična i šumi i sanja\n\nZa prozorima već i suton stoji\nKavana vlak je, putuje i skoro u noć će da stigne\n(Noć je stanica “s onu stranu”)\nSvjetla svjetla\nIgrači šaha bude se iza sna\nMladića stid je mučnog znoja\nOn ustaje koraca blijed ko somnambul\nZa leđima mu netko kriči: platiti!\n\nNa ulici je vječna trka\nSuton svjetla zvonca ljudi\nMladić stoji, misli\nMladiću mozak pršti u bezbroj komadića\n\nUlica leti i gdje zavine\nnoć je\nkonac."
  },
  {
    "id": "58",
    "title": "Bog i moje tijelo",
    "author": "Antun Branko Šimić",
    "content": "Put moga tijela kroza svijet\n\nO što da pjevam o svom tijelu i o sebi?\nBog baca moje tijelo\niz svijetlih jutara u ponor tamnih noći\nBog baca moje tijelo\nkroz muke i radosti i strasti dana\nu plavo nebo noćnog sna\n\nO što da pjevam o svom tijelu i o sebi?\nJa sam rijeka\ntečem\nI negdje preko dana ili možda sati (ne znam)\nstoji moje more\n\nO kad ću stići?\nI kad će moja trudna glava počinuti u njegovu krilu?\nNe!\nJa ne idem\nStojim\nI k meni besprekidno dani dolaze\nI k meni\npreko zemlje, polja stabla kuća brda\nstiže more\nnesavladivo i neizmjerno, teško more\n\nDa nije blizu?\nSlušaj: da to već njegov teški šum ne udara\no obale moga sluha?"
  },
  {
    "id": "59",
    "title": "Bog moga djetinjstva",
    "author": "Antun Branko Šimić",
    "content": "Iz moga svijeta, gdje si bila čudo,\nti zauvijek odlaziš. O što će\nod moga čuda ostati u svijetu drugih ljudi?\n\nO zašto, moje čudo, rastat ćeš se sa mnom\ni biti nekom samo žena?\n\nŠto možeš biti ti na zemlji, zvijezdo moga neba?"
  },
  {
    "id": "60",
    "title": "Bog mučitelj",
    "author": "Antun Branko Šimić",
    "content": "U naše duše iznenada stupi mržnja\n– O naše iskrivljene usne, raskidana lica! –\n\nZa nama stoji nevidljiv i svirep Bog\nu mraku\nMrak je njegov plašt\ni ogromno mu nevidljivo tijelo iščeznulo u visinama\n\nMi stršimo ko stabla kad oluja prođe\n\nPokraj nas časi šušte o odijela\nU naša lica\nsamilost reže blag i dubok posmijeh pomirenja\n\nI tamni Bog se obrati u svjetlost\nšto se vani valja prostorima\ni na naša okna divlje navire"
  },
  {
    "id": "61",
    "title": "Bolesnica",
    "author": "Antun Branko Šimić",
    "content": "Jesenje popodne riše po duvaru\nSobe tanke sjenke plodova i granja,\nSve je tako tio, da nam ljepše sanja\nBolesnica lijepa na krevetu staru.\n\nCrven refleks neki, te s visoka slazi\nOdnekle iz vrta, licem joj se mazi,\nŽućkasta se boja zasvijetli i plane\nNačas, pa se gasi… il to život sane?\n\nSve je žuto, o žuto: soba i sjaj dana\nI svela na prozor oslonjena grana;\nI žut vonj da bude, zato su u loncu\nDva nevena žuta blizu svomu koncu.\n\nPa da netko često u sobu ne bane,\nTu bi stara jesen tanke mreže plela\nPokriv prahom šutnje i skutom tanka vela\nBolesnicu i njene sve noći i dane."
  },
  {
    "id": "62",
    "title": "Bolesnik",
    "author": "Antun Branko Šimić",
    "content": "Moje je tijelo bolesno\ni žudi tihu jednu bolnicu\n\nBolnica bez šuma i bez grada\nu praznom blijedom danu\nBlijedi dan je odsjev blijeda neba\nU mrtvom vrtu zimsko sunce šeta\n\nMi tihi samostanci bez Boga\nu našim bijelim pustim sobama\nzaboravljamo život\nsnivamo\nduge tužne blijede prazne naše dane\n\nO okna naša udare pokadšto\nkrik ples i radost života iz grada\n– O grad!\nO nemir nemoć naših srca!\nO mi smo davno izišli iz života\ni mi smo samo svoji spomeni!\nU smrt se samo vrata naše kuće otvaraju –\n\nZa rub se zemlje nebo ruši\n\nVeče\n\n– O veče noći naše djevojke!\nTko ljubi sada naše djevojke? –\n\nMi potonemo u crn ponor snova\ni snivamo da svi smo davno pomrli\nVeć bezbroj ljeta ležimo\nPreko nas\nu trku idu neba oblaci\nPreko nas\nu vječnost se bez konca dani noći ruše"
  },
  {
    "id": "63",
    "title": "Budući",
    "author": "Antun Branko Šimić",
    "content": "Budući već su bili\ni sve je bilo već u prvom času\nu beskrajnom pogledu Boga ogledano\n\nIz vremena: iz dubokoga tamnog Božjeg krila\nbesprekidno u svjetlost površine\nstižu budući\n\nU bezdanomu Božjem oku\nogledaju se mirijade budućih svjetova"
  },
  {
    "id": "64",
    "title": "Bule",
    "author": "Antun Branko Šimić",
    "content": "Popodne. Ljeti. Grane loza kriju\nŽut hladnik nadno turskog đulistana;\nU hladniku se žutom bule smiju\nI piju kavu iz šarenih findžana.\n\nNa stolu kruške – ose sladost piju –\nI bijeli rupci i grane jorgovana;\nIzvana slazi sladak zadah dana –\nIl breskve negdje u blizini zriju.\n\nPolako prođi! Tko bi vidjet smio\nTe bijele sjene, što ih hladnik skrio!\nKroz pukotine samo sunce zuri.\n\nI dokle voda iz šedrvana curi,\nVeć snatre bule u magli modrog dima\nSklapajuć oči ko pod poljupcima."
  },
  {
    "id": "65",
    "title": "Chanson",
    "author": "Antun Branko Šimić",
    "content": "U tvojem vrtu malenom\nHladnik ubavi\nO, kako vonja proljećem,\nMoja ljubavi.\n\nU tvojem vrtu naranče –\nStabla tanana.\nPod njima ori s gitare\nPjesma sanana.\n\nČuj, noć svud miri – miriše,\nLaka – lagana.\nIl moja duša uzdiše,\ndraga – dragana.\n\nJa sjen ću tvoju luđački\nsvu noć ljubiti,\nAl, jutrom ćeš se sa suncem\nTi – izgubiti.\n\nU tvojem vrtu malenom\nHladnik ubavi.\nOh, nikad više – nikada,\nMoja ljubavi."
  },
  {
    "id": "66",
    "title": "Chanson triste",
    "author": "Antun Branko Šimić",
    "content": "Pitali su mene, kad sam bio dijete,\nZašto vijek sam tužan i lica blijeda,\nZašto moje oči u daljinu lete,\nKad na naša plava brda suton sjeda.\nPitali su mene, a ja nijem sam stao,\nNi riječi nisam prozboriti znao.\n\nPitali su mene, al sad više nitko\nNit me išta pita, nit pogleda na me.\nJa sam tom životu i samoći sviko,\nSamac suze ronim i jecam sred tame.\nSamo negdje ima stara žena neka,\nŠto na sina sveđer izgubljenog čeka."
  },
  {
    "id": "67",
    "title": "Cvijet u kavani",
    "author": "Antun Branko Šimić",
    "content": "Pod širokim šeširima, u odjeći apartnoj\n– u džepove ruke i u duše tajne\nduboko zakopali –\niz zimske bijele noći\nulaze i žure za svoj stalni sto\n\nLikeri Kave Cigarete\n\nI čas je došo\nda se ulazi polako u probleme\n\nNa licima se užižu i plamte tajne vatre\nplamte plamte\n\nOdjednom\nsvi ih puti izvedu u suhu žutu i beskonačnu prazninu\n\nKuda?\n\nDuša dušu počinje da mrzi\ni muči\n\nIz duša skrite tajne iziđu u oči\n\nS rukama pod teškim glavama na stolu\nzaćute\n\nU vazi među njima\nzaboravljen\ntih i crven\ncvijet ljubavi\ngori"
  },
  {
    "id": "68",
    "title": "Čačuga",
    "author": "Antun Branko Šimić",
    "content": "Roditelji moji bjehu ljudi\nJa nosim o tom potvrdu sa sobom za onog tko bi u to sumnjao.\nOd gipsa ili gline nije moje tijelo\nAl svijet od mene mijesio je sve što hoće\nToliko puta promijenih se u obliku i u licu!\n\nU dvadeset i petom ljetu shvatih jednu mudrost:\nodlučih biti ono što sam iznutra i izvana\nostati u obliku u kojem sam\n\nI tako samostalan, svoj, i čovjek na svom mjestu\nsad mogah da od drugih mijesim sve što hoću\n\nZa ženom čeznuh oduvijek i dođoh k ženi svoga prijatelja\n– imah sada prijatelja jer imah novaca –\ni očajan joj pričah o nesreći što me prati:\nna sve me strane vuku žene, ne mogu da koraknem od žena\n\nDakako, ona povjerova i sveza se otad za me\nsvojim tužnim pogledima. No ja ostah tvrd\ntek kasnije popustih\nMalo poslije\nizbacih prijatelja iz njegove kuće\ni sjedoh sam unutra"
  },
  {
    "id": "69",
    "title": "Čamac",
    "author": "Antun Branko Šimić",
    "content": "Noćna tišina svud se krili\nI prepun sjete topli mir,\nNegdje tek stari klavir cvili\nI zrakom luta netopir,\nPa buni sjetu – topli mir.\n\nSrebrenom vodom dolje pliva\nPun mjesečine čamac sam,\nKao da nojca u njem sniva,\nGdje čudan modar gori plam.\nLagacko plovi čamac sam.\n\nŠuteći pokraj žala stojim…\n– O, hoće l’ ikad natrag doć\nVozeći Sreću?… Ja se bojim\nDa čarna će ga zavest noć\nI nikad više neće doć…"
  },
  {
    "id": "70",
    "title": "Časovi",
    "author": "Antun Branko Šimić",
    "content": "Časovi sve glasnije zvuče padajući u prošlost\nVino naš posljednji pratilac šumori jače na usnama je slađe\nPrva sjena blize noći pada k nama\nNaša su lica tamnija i naše riječi zvuče tiše\n\nŠto bješe? Svijeća svijetli slabije\nNaše pojave bivaju nejasnije i naše riječi,\nmada sve glasnije i glasnije\ngovorimo, zvuče muklije\nnerazumljivije.\nMi se jedva vidimo, mi se jedva čujemo\nNoć raste gušća i gušća\noko nas."
  },
  {
    "id": "71",
    "title": "Ćutljivi sastanak s prijateljem",
    "author": "Antun Branko Šimić",
    "content": "1.\nTi pod zemljom. Tu pod mojom nogom.\nVeć odavno si zemlja. Zar ta zemlja – TI?\n\n(O tko da shvati to\nda ja jesam i da tebe više nema!)\n\nZaludu mi je da prislonim lice k ovoj zemlji\ni usnama se dotičem tvog groba:\nod mene je do tebe, prijatelju, beskraj\ni ni Bog sam nas ne bi mogo udaljiti jače\n\nDa, prijatelju, ti pod zemljom\nI nikad nisi bio tako smiren\ni nikad nisi tako ćutao kraj mene kako ćutiš sada\n\nTi sada zemlja\nO zar mogu\nda zemlju zovem svojim prijateljem?\n\n2.\nO kad bih barem vjerovô u uskrsnuće tijela\nu onaj sudnji dan\nkad bi na glas groma: na silni glas Boga\npoustali svi mrtvi iz grobova!\n\nAl uskrsnuća nema\ni mrtvi sve će sudnje dane prospavati dalje\nu vječnost\n\nU zemlju jedno se ljudi kupe poslije smrti\ni odatle se ne podižu više\n\nJedanput i ja tako sastat ću se s tobom\ni vječno ćemo biti zajedno\nne, jedno\nali ćutajući oba\nkako samo zemlja zna da ćuti"
  },
  {
    "id": "72",
    "title": "Djeca",
    "author": "Antun Branko Šimić",
    "content": "Koji je cvijet ko ovo tijelo\nprocvjetalo pod srcem žena?\nKoji je plod ko ovaj što ga\nuz krik majke u svijet stave?\n\nSad sjede djeca pa se maze\nTo već se javlja ljubav što će\nza deset godina da spoji usne blize"
  },
  {
    "id": "73",
    "title": "Djevojče",
    "author": "Antun Branko Šimić",
    "content": "Ja ljubim april, njegov rosni pjev i boje.\nKo zvonki glas tvoj, dragi, i crne oči tvoje.\n\nU rano jutro – još se čuli pijetli –\nja vidjeh kako za grm lik se sakri svijetli\nI ljupko lice, satkano od cvijeća,\nŠto na tebe i na tvoj sladak osmijeh sjeća.\n\nZlatokosi taj lik je april možda bio.\nPoljubit sam ga htjela: tako bješe mio.\n\nJa hoću, dragi, da ko i ja snivaš\nU svijetle, slatke noći slađe snove,\nJa hoću, da se i ti za grm skrivaš\nI glas da tvoj me jutrom budi i zove.\n\nPa budeš li mi pun ko april sklada,\nVragoljan spretan, gizdav ko moja maca,\nPoklonit ću ti raskošna i mlada\nSav miris svoga cvijeća, sna i poljubaca."
  },
  {
    "id": "74",
    "title": "Dokončavanje",
    "author": "Antun Branko Šimić",
    "content": "Naš je život – još nekoliko\nčasova\ni naš je konac tako bliz\nda bi ga mogli rukom dohvatiti\n\nNa pragu preko kojega\nse ulazi, s onu stranu, u noć za naše sadašnje oči,\nokrenut ćemo naše lice\nposljednji put i s pogledom\nkoji ćemo puna zahvalnosti\nokrenuti u život\nTeški udarac zaboravi\nodsjeći će nas od svega\nšto bijasmo\n\nČasovi sve glasnije zvuče padajući\nu prošlost\nVino naš posljedni pratilac šumori jače\nna usnama je slađe\nPrva sjena blize noći pada k nama.\nNaša su lica tamnija\ni naše riječi zvuče tiše\n\nŠta bješe? Svijeća svijetli slabije\nNaše pojave bivaju nejasnije,\ni naše riječi, mada sve glasnije i glasnije\ngovorimo, zvuče muklije\nnerazumljivije\nMi se jedva vidimo, mi se jedva čujemo\nNoć raste gušća i gušća\noko nas."
  },
  {
    "id": "75",
    "title": "Dva tijela ispred olujna večera",
    "author": "Antun Branko Šimić",
    "content": "Iz sivog dana izronila\ndva naša tijela\nstoje sada\nko dva stražara na ulazu u veče\n\nNe veče: ocean od plava svjetla\nvisoko raste ponad kuća\n\nO plav ocean ispred naših lica\ni naša čežnja\ndvije glave pjane od ljubavi\nnasloniti na meko krilo oceana\n\n*\n\nS oblaka bježe tice povrh grada\ni uz naš prozor\nOluja diže tamno lice iza kuća\ni ide k nama\nmi smo sami\n\nMi čekamo na plavom brijegu naše čežnje\nNa glavi kose već nam teške, vlažne od oluje\nI stoje\ndva naša tijela\ndva ponosna stražara na ulazu\nu oluju naše ljubavi"
  },
  {
    "id": "76",
    "title": "Gorenje",
    "author": "Antun Branko Šimić",
    "content": "Niz zapadno nebo\ni iz rasprsnutih šipaka u vrtu\nkrv se cijedi\n\nAl s istoka se veče javi plavim licem\ni zapad biva bljeđi, crveniji šipci\n\nTi bježiš k meni\npreplašena od grana u mraku\ni ćutiš\n\nZašto ti je tijelo odjedanput plamen?\n\nO kako šipci prskaju\ni s nama gore!\n\nNi zvijezde neće da se jave\nda jače bude ovo nijemo gorenje u vrtu"
  },
  {
    "id": "77",
    "title": "Grad",
    "author": "Antun Branko Šimić",
    "content": "Vječno neki Grad\nkroz moj život\nvječno tramway koji pjeva\nmjesto ševa\nvječno šumor jednog kamenoga tijela\n\nŽivot Grada!\nI moj život atom Gradova života!\n\nPad tamnih časova povrh Grada!\nNad glavom mu prolaze oluje\npune mrtvih stvari\ni krikova mračno pomorene djece\nkroz ulice noći pune zločinaca!\nUžasnute\nmoje oči bježe\npune odbljeska oluje što bjesni\nOpet\nuho čuje iza sebe Grad ko ubicu\nOn je za mnom\nsa mnom\nvječno\nI u moje misli pada\ncrn i velik kao Smrt"
  },
  {
    "id": "78",
    "title": "Heba",
    "author": "Antun Branko Šimić",
    "content": "O podnevu je kiša iznenada pala,\nI sada sve je puno vonja i svježine,\nA nebo modro visi kao od opala,\nOblačak zadnji nekud za vrhunce gine.\n\nSred malog vrta Heba mramorna se koči\nU ruci bijeloj držeć pehar od kristala,\nU koji tanki, fini mlaz se vode toči.\n\nPred Hebom stalo neko dijete zamišljeno,\nNiz leđa su joj pale raspletene kose,\nI još da ljepše bude, nadvile se sneno\nNad njenu glavu bijele ruže, pune rose.\n\nAl ipak njeno lice tajnu tugu krije.\nDa l’ žali lijer jedan što je noćas sveno,\nAl žali da ko Heba boginjom još nije?…"
  },
  {
    "id": "79",
    "title": "Hercegovina",
    "author": "Antun Branko Šimić",
    "content": "Ja koračam livadama plav od sutona.\n\nNa rubu livada je kuća parnog mlina.\nIz daljine\nto je krvlju namrljana uglasta i gruba\nslikarija na nebu.\n\nI što god bliže stižem, sve glasnije viču\nnebrojene užarene opeke.\nTko ne zna, mislio bi da seljaci slave kakvu slavu.\n\nIspod brežuljaka crni vlak se vuče\nodmjereno udara\ni vrišti\nsvoj dolaz još dalekoj nevidljivoj stanici.\n\nNoć i ja na brdu.\n\nPoda mnom načas izrone iz mraka\nkuće, stabla, dvorišta i njive\ni opet utonu u mraku\nko u svijesti.\n\nIz tame u me gleda nekoliko svijetlih bijelih prozora\nko nekoliko bijelih svečanih časova\niz crnog života ljudi."
  },
  {
    "id": "80",
    "title": "Himnos",
    "author": "Antun Branko Šimić",
    "content": "Miriše grožđe i smilje\nTamo u našem selu…\nPosvuda prolazi jesen\nU ruhu žutu i bijelu;\nPlodove raznosi, daje,\nDariva polja i gaje.\n\n… Tihano došla sam evo\nIz jednih neznanih strana,\nU plaštu klasove nosim\nI šîpke s tananih grana…\nPjevuca tihano, – tiše\nI granom smokovom njiše.\n\nNa nebu modrome eno\nSjajna se prelijeva dúga\nI svirka flauta bruji\nSred malog zelenog luga…\nTo himnos jeseni ori –\nI šipak i grožđe zori."
  },
  {
    "id": "81",
    "title": "Ljubav",
    "author": "Antun Branko Šimić",
    "content": "Zgasnuli smo žutu lampu.\n\nPlavi plašt je pao oko tvoga tijela,\nvani šume oblaci i stabla,\nvani lete teska bijela krila.\n\nMoje tijelo ispruženo podno tvojih nogu.\n\nMoje ruke svijaju se, žude, mole.\n\nDraga, neka tvoje teške kose\nkroz noć zavijore, zavijore...\n\nKroz noć\nkose moje drage duboko šumore\nkao more."
  },
  {
    "id": "82",
    "title": "Marija",
    "author": "Antun Branko Šimić",
    "content": "Marijo, ja u tebi gledam svoju majku\ni svaku majku\ni ja mislim često\nna onaj bol u tvom licu kada spazi\nda tvoj se porod poče odvraćat od tebe\n(i samo blag mu posmijeh za te osta)\n\nJa znadem da si gledajući gdje ga gubiš\npoželjela da nikada ga ni rodila nisi\ni da je vječno pod srcem ti osto.\n\nI znadem i to da si u čas raspinjanja\nviše htjela živog sina pokraj sebe\nno mrtvog Boga,\n\nI da si na koncu\nsvih muka i svih boli vidjela svoj poziv službenice\ni smjerno prignula se pred zakonom koji tako hoće."
  },
  {
    "id": "83",
    "title": "Mi mučimo se",
    "author": "Antun Branko Šimić",
    "content": "Mi mučimo se dnevno radom i gladom\ni hranimo se strpljenjem i nadom.\n\nI mnoga bolest već je na nas pala,\nal još smo živi, poslije sviju zala.\n\nBog nikad kod nas nije došao za gosta,\nmi sami smo i sami sebi dosta.\n\nKad nad nama se teške tame zgusnu,\nmi nalazimo spas u ljubavi i u snu.\n\nTek kadšto kad se spomenemo sebe, izmučenih jadom,\nnad samim sobom bismo zaplakali kradom."
  },
  {
    "id": "84",
    "title": "Mjesečar",
    "author": "Antun Branko Šimić",
    "content": "Bog noći\nmjesec\nsađe s neba\ni dokorača lagano do moje kuće.\n\nPolako on se uspne na moj prozor\ni spusti pogled na me.\n\nOn mami mene u noć.\n\nJa ustajem...\nI moje lice bijelo...\nSmiješi se.\n\nKoračam sanen rubovima krova\ni šetam kroz noć u visini\n- Mene drže meke ruke mjeseca -\n\nO tako lak sam...\nNezemaljski...\nLebdim\ni mogu stati na list stabla.\n\nNe zovite me: glas sa zemlje\nsmrt je moga nebeskoga bića.\n\nVisoko iznad zemlje lebdim lagan kroza sfere."
  },
  {
    "id": "85",
    "title": "Moja preobraženja",
    "author": "Antun Branko Šimić",
    "content": "Ja pjevam sebe kad iz crne bezdane i mučne noći\niznesem blijedo meko lice u kristalno jutro\ni pogledima plivam preko livada i voda.\n\nJa pjevam sebe koji umrem na dan bezbroj puta\ni bezbroj puta uskrsnem.\n\nO, Bože, daj me umorna od mijena\npreobrazi u tvoju svijetlu nepromjenjivu i vječnu zvijezdu\nšto s dalekog će neba noću sjati\nu crne muke noćnih očajnika."
  },
  {
    "id": "86",
    "title": "Molitva na putu",
    "author": "Antun Branko Šimić",
    "content": "Bože\nkoji si me do ovoga časa doveo nevidljiv\nvodi me i dalje koncu mojih želja.\n\nNe ostavi me\numorna i sama nasred puta.\n\nObrazi su moji blijedi\ni moje misli nemoćno ko moje ruke vise.\n\nBože\ndaj da novo plavo jutro\niz umora digne moje misli\nda kroz blijede ruke prođe mlaz crvene svježe krvi.\n\nBudi\nnad mojom glavom moja pratilica zvijezda."
  },
  {
    "id": "87",
    "title": "Okupljanje",
    "author": "Antun Branko Šimić",
    "content": "Nas niko nikad otkupio nije.\nSvaki od nas sin je božji\nšto s neba je u bijedu svijeta sašao.\n\nMi smo želje boga spuštene do zemlje\n- bog hoće sve biti i sve živjeti -\n\nU boga mi se uvijek natrag povraćamo.\n\nZemlja: kratki izlet."
  },
  {
    "id": "88",
    "title": "Opomena",
    "author": "Antun Branko Šimić",
    "content": "Čovječe pazi\nda ne ideš malen\nispod zvijezda!\n\nPusti\nda cijelog tebe prođe\nblaga svjetlost zvijezda!\n\nDa ni za čim ne žališ\nkad se budeš zadnjim pogledima\nrastajo od zvijezda!\n\nNa svom koncu\nmjesto u prah\nprijeđi sav u zvijezde!"
  },
  {
    "id": "89",
    "title": "Pjesnici",
    "author": "Antun Branko Šimić",
    "content": "Pjesnici su čuđenje u svijetu.\n\nOni idu zemljom i njihove oči\nvelike i nijeme rastu pored stvari.\n\nNaslonivši uho\nna ćutanje što ih okružuje i muči\npjesnici su vječno treptanje u svijetu."
  },
  {
    "id": "90",
    "title": "Pod zvijezdama",
    "author": "Antun Branko Šimić",
    "content": "Pod zvijezdama su legla brda i poljem niske razbacane kuće\nIz plave tame stabla strše\n\nNa cesti više nikog nema\n\nCesta stala\nsa zaronjenom glavom u mrak bezglasne doline\n\nU noći stabla maknuti se neće\nTek nebom sporo i bez šuma koracanje zvijezda"
  },
  {
    "id": "91",
    "title": "Povratak",
    "author": "Antun Branko Šimić",
    "content": "Ti ne slutiš\nmoj povratak i moju blizinu.\n\nU noći kad šumi u tvom uhu\ntiha mjesečina znaj:\nNe korača mjesečina oko tvoje kuće -\nJa lutam plavim stazama u tvojem vrtu.\n\nKad koracajući cestom mrtvo svijetlo podne\nstaneš\npreplašena krikom čudne ptice\nznaj:\nTo krik je moga srca s bližih obala.\n\nI kad kroz suton vidiš crnu sjenku što se miče\ns onu stranu mrke mirne vode\nznaj:\nJa koračam uspravan i svečan\nkao pored tebe."
  },
  {
    "id": "92",
    "title": "Put",
    "author": "Antun Branko Šimić",
    "content": "Mi idemo u tamno neizvjesno.\n\nU mraku mnoga slaba srca mru.\n\nMi sa grobova dižemo se - Dalje! -\nnoseći u uhu zadnji krik\nonih koji ostaše na putu.\nU duši bol za mrtvacima.\nDalje!\n\nKad prispijemo koncu\nduše će nam biti pune bola\nkao zdenci vode\n\nI kad se ispred naših očiju\nzacrveni jutro zvijezda kojima smo išli\nnaše duše\npozdravit će iz svog bola\njutro ispunjenja tihim osmijesima."
  },
  {
    "id": "93",
    "title": "Rastanak sa sobom",
    "author": "Antun Branko Šimić",
    "content": "Mi stojimo na rubu svijeta\ni gledamo u zapadanje zadnjih zvijezda u dubine noći.\n\nSa zvijezdama i mi zapadamo.\n\nMi stojimo već na krajnjem rubu sebe.\n\nTko ispod nas zemlju nevidljivo maknu\nda je već daleko vidimo ko zvijezdu?\n\nZamakle su zvijezde\ntko od nas još može naslutiti sebe?\n\nRušimo se vječno.\n\nNas je put bez dna i padanje bez glasa."
  },
  {
    "id": "94",
    "title": "Smrt i ja",
    "author": "Antun Branko Šimić",
    "content": "Smrt nije izvan mene. Ona je u meni\nod najprvog početka: sa mnom raste\nu svakom času.\n\nJednog dana ja zastanem\na ona raste dalje u meni\ndok me cijelog ne proraste\ni stigne na rub mene.\n\nMoj svršetak njen pravi je početak:\nkad kraljuje dalje sama."
  },
  {
    "id": "95",
    "title": "Ti",
    "author": "Antun Branko Šimić",
    "content": "Ti, koju za me rodi\ntek moja tamna\nu mojoj duši tuđom riječi probuđena\nslutnja!\n\nZar ti da sebe, dar nebesa, dijeliš\ntek među slijepce, sirotane?\n\nSunce\nu noći mojih bdjenja\nsađi\nu otvoreni bezdan moje ljubavi!"
  },
  {
    "id": "96",
    "title": "19. svibnja 1907.",
    "author": "Antun Gustav Matoš",
    "content": "Ko Petrarka Loru jutros sam te snio\nU okviru drevnom pobožnog portala,\nZastava ti đačka iznad glave sjala,\nO, to nije sanak, ludi sanak bio!\n\nPrognanik, u pučkoj rulji sam se skrio,\nSuza mi je krišom na rukave pala,\nKad su grička zvona od sreće zaplakala\nI studentski barjak s kalpakom se vio.\n\nTi u crkvi, ja — ko prosjak kunjah vani,\nJer me svaki pandur mogo uhvatiti…\nKo četrdes’tosme grozni su nam dani!\n\nSlobodan je Hrvat sve to teže biti,\nZato tužan lunja tuđim tlom bez puta,\nKao zvuk od zvona kad kroz šumu luta."
  },
  {
    "id": "97",
    "title": "1909.",
    "author": "Antun Gustav Matoš",
    "content": "Na vješalima. Suha kao prut.\nNa uzničkome zidu. Zidu srama.\nPod njome crna zločinačka jama,\nubijstva mjesto, tamno kao blud.\n\nJa vidjeh negdje ladanjski taj skut,\njer takvo lice ima moja mama,\na slične oči neka krasna dama:\nNa lijepo mjesto zaveo me put!\n\nI mjesto nje u kobnu rupu skočih\ni krvavim si njenim znojem smočih\nmoj drski obraz kao suzama.\n\nJer Hrvatsku mi moju objesiše,\nko lopova, dok njeno ime briše,\nza volju ne znam kome, žbir u uzama!"
  },
  {
    "id": "98",
    "title": "Acta apostolorum",
    "author": "Antun Gustav Matoš",
    "content": "Sastala se do dva kaluđera,\nJedan k Rimu, drugi k Carigradu,\nPrvi rutav ko u hodže bunda,\nDrugi brije kao glumac bradu.\n\nDođoše u krčmu, pa ti lijepo\nVečeraju ta dva trudna sveca,\nNakon mesa udare po vincu,\nSjetivši se karata i keca.\n\nTu zbog ćara nagaze na disput\nKo na kakvom nikejskom koncilu,\nMiješaju se već u kavgu gosti,\nPa se tuku proti kodicilu.\n\nNapravi se sveta vjerska svađa,\nRšum, rusvaj, dogmatička čorba,\nA u vrevi napuni do vrha\nS tuđim jelom fratarska se torba.\n\nBirtaš krvav, razlupane ćupe,\nMlati gdje je ponajgušća moba,\nA u vrisci posljednjega suda\nŠmugnuše u maglu sveca oba.\n\nPlatiti, dabome, nisu mogli,\nPlaćali bo nijesu apoštoli:\nJedan k Rimu, drugi k Carigradu,\nDok se krčmar za njih Bogu moli."
  },
  {
    "id": "99",
    "title": "Alegorija",
    "author": "Antun Gustav Matoš",
    "content": "Od Zenita do Nadira\nStremi zmajski hat,\nNa krilašu skeptik svira,\nKostur, tihi svat.\n\nSuzom, što je lije lira\nPlače svijeta jad,\nHropće žrtva svih kumira,\nKuka ljudski pad.\n\nKopito, te iskrom sijeva,\nNosi svježu krv:\nPod njim se ko crv\n\nGrči porok, nekad djeva,\nDok Hipogrif, Munja, hita\nOd Nadira do Zenita."
  },
  {
    "id": "100",
    "title": "Arhiloh",
    "author": "Antun Gustav Matoš",
    "content": "Gospa Hera ko Ksantipa cvili,\nFrajla Psiha Kupidona voli,\nAfroditi soldati su mili,\nDjevičanstvo Dijani se moli.\n\nPreviše mi blauštrumpf je Atena,\nNimfe ljube — znate već! — kravare,\nJa ipak nisam tako luda bena,\nDa zbog vila odem u svinjare.\n\nSve s Olimpa dakle lijepe dame\nIl su bèzect, il se kao Vesta\nOdnošaja s umrlima srame,\nPa mi tako, nesrećniku, nesta.\n\nSvake nade za protektorate\nKakve čiste muze i lijepe boginje:\nTê se ženske s boljim svijetom mlate,\nPjesnik za njih samo mlati gloginje."
  },
  {
    "id": "101",
    "title": "Aventuros",
    "author": "Antun Gustav Matoš",
    "content": "Iznad doma duždevoga\nVeć se gasi mjesec blag,\nA iz mraka maglenoga\nVuče sužnja sužanj jak\n\nPreko krova olovnoga,\nNašav u Arjostu znak,\nDa će mu baš dana toga\nPomoć Bog, il smrt, il vrag.\n\nIspred straže odmagliše,\nDok je Duvna ko na san\nMislila na onaj dan\n\nŠto se neće vratit više,\nJer već čeka ljubav nova\nDa joj dođe Casanova."
  },
  {
    "id": "102",
    "title": "Balada",
    "author": "Antun Gustav Matoš",
    "content": "Kad je vidjeh prvi put\nPropalu senjoru,\nReče mi: — Gle cigana!\nDošo je u horu.\nBit će slatko sunce i život ko voće,\nNašla sam pajdaša kakvog srce hoće! —\nDolores, divna Dolores!\n\nOdmah složno spanđamo\nNaše avantire,\nŽivući od bezbrige\nKo od sinekire.\nNajljepša je bila drevnom u Latenu,\nZbog nje razbih tikvu engleskom kretenu —\nDolores, divna Dolores!\n\nSlužila je ko model\nMjesto mene para,\nJer se garson, stari Bog,\nZa boema stara\nKo za poljski ljiljan i vrapca u zraku.\nZašto me, Dolores, ostavi u mraku —\nDolores, zašto, Dolores?\n\nJednom reče: — Dosta je,\nSita sam te, Stari.\nKomedije ne treba,\nNovine, žandári! —\nPadoh, pošto reče, i roptah ko gubav,\nDolores, divna Dolores!\n\nProđu dv’je-tri godine\nKao tri filistra,\nNađem vam u novinah,\nSlavnog uz ministra,\nNju. U krvi. Noću. Ko janje: Dolores!\nZaklao ju švaljer. Sumnjivac. O mores!\nDolores, divna Dolores!\n\nVidim ju — ko prvi put! —\nOči — dva smaragda,\nTakove ljepotice\nNije gledo Bagdad,\nNije imo Lovlas, ni Huan, ni Paris!\nProklet bio — proklet tvoj ubica Pariz —\nDolores, divna Dolores!\n\nLjubav bol je najveća,\nProsti, ah, oprosti:\nJa sam krivac najveći,\nAko tvoje kosti\nRastrgane plaču u ledu špitalja,\nMjesto da ih maze ruke tvoga kralja —\nDolores, Dolores, Dolores!"
  },
  {
    "id": "103",
    "title": "Balada o suncokretu",
    "author": "Antun Gustav Matoš",
    "content": "Neki conte, inače i knez\nOstade u špagu bez penêz,\nPa je conte uzo mali conto,\nHoću reći nekakav aconto,\nPošavši na bliz i dalek put:\nDragi Kneže, želim srećan put!\n\nPut ne bješe opasan i dug,\nNo i grof već mora coldat dug,\nPa je conte bijeloga iz svijeta\nDošao sa dramom suncokreta,\nKako javi (bivše Zvono), Jug,\nZbog reklame contu dobar drug.\n\nSuncokret je žuti i ružan cvijet,\nOskaru što Wildeu bješe svet,\nJer je žut ko zlato, kao dukat,\nŽut ko drijevo i direktor Dukat,\nŽut ko zavist, Kina, Japan, grijeh,\nŽut ko žuti pofarbani smijeh.\n\nConte bješe s ovim cvijetom snob,\nStare mode wildeovske rob,\nPa za starom modom conte hodi\nKad za nôs nas hoće on da vodi,\nPošavši u sumnjiv neki svijet\nDa donese Damin suncokret.\n\nNego conte za naš lijepi groš\nDonio nam nešto nova još,\nPa iz zemlje svakojakih nunzia\nDonio nam nešto iz D’Annunzia,\nŠto sad slavi razne topove\nI gusare, rimske lopove,\n\nVojnovićev lik iz Venecije\n(Ko iz pera kakvog Pecije)\nSjeća naše nasmijano oko\nJedne knjige, nazvane Il Fuoco,\nGdje je roman sred Venecije\nBio bluff od indiskrecije.\n\nAli što ćeš: conte nije kriv\nŠto je Barnum još i danas živ,\nPa iz dičnog kneževoga pera\nTeče dramski roman hotelijera,\nRoman kakvog Dečak miluje\nKad na tuđi chic anšpiluje.\n\nBog zna koji literarni grad\nDužni conte našao je sad\nPumpalištem svoje žute drame\nI atrakcijom svoje žute dame?\nDa je mene Kneže pitao,\nTih žutoćah ne bi čitao!"
  },
  {
    "id": "104",
    "title": "Basna",
    "author": "Antun Gustav Matoš",
    "content": "Sva se perad sakupila na prelo:\nSusjed lisac trijebi naciju!\nZaključiše poslati mu smjelo\n– Kao uvijek – deputaciju.\n\nZastupnici ostaviše selo,\nSastaviše delegaciju,\nDržavniku stigoše na sijelo,\nPredaše mu deklaraciju.\n\nMajstor – kao uvijek – družinu\nZakolje i spremi užinu\nSve bez zbora i bez dogovora,\n\nDok je sabor konstatirao,\nDa se komšija blamirao\nKršeć jasni smisô ugovora."
  },
  {
    "id": "105",
    "title": "Bjesomučnik",
    "author": "Antun Gustav Matoš",
    "content": "Lice tvoje, satkano od duše,\nKo planet sja kad mori ovaj mrak,\nA zjene tvoje cjelov blag i drag\nBriše suze što me noću guše.\n\nTiranine, demone, zli duše,\nZalúdu gatam čarobni tvoj trag!\nTek znam da sferski glas tvoj, drag i blag,\nTeško sni ko harfu s neba čuše.\n\nOj tko si, što si? Genij moj, himera,\nHermafròdīt, muza s Helikóna,\nTribada, sukob, inkub il hetera?\n\nKo se zida motriš me madona,\nMog glada vječni tantalovski kruše,\nLjepoto nijema, tkanje moje duše!"
  },
  {
    "id": "106",
    "title": "Bogorodica i donator",
    "author": "Antun Gustav Matoš",
    "content": "Kao paž pod kraljičinim tronom,\nSličan mirom pokornici svijeći,\nBorbe sit sa bludnim Babilonom,\nŽeljan raj na slici barem steći,\n\nSklapajući ruke pred amvonom\nU ekstazi molitve bez riječi,\nŠandor Šesti, papa, pod Madonom\nU ornatu punom blistav kleči.\n\nNo i ova zadužbinska slika\nBrekće pjenom Borgijinog Bika,\nTuste oči prijapski se keze,\n\nDjevicu bo resi slatko lice,\nStruk i ruho papske priležnice,\nČarobnice Julije Farnese."
  },
  {
    "id": "107",
    "title": "Canticum canticorum",
    "author": "Antun Gustav Matoš",
    "content": "Ja ne znam što si, sjena ili žena,\nJa ne znam što si, radost ili tuga,\nJa ne znam što si, oblak ili duga,\nJa ne znam što si, žena ili sjena.\n\nU tvome oku, oku svetih muza,\nSve strepi bezdan dubok kao grijeh,\nSve drhti voćka crvena ko smijeh,\nU tvome oku blista vječna suza.\n\nNa raspućima – ko Ezekijela\nProkletstvo žene što se nudi – stojiš,\nU zagrljaju tuđemu se znojiš,\nKo psalam crna, kao ljiljan bijela.\n\nO, što si, reci! Đavo ili dijete?\nŠto? Zagonetka ili odgonetka?\nPočetak ti si mojega svršetka –\nKo pčele misli oko tebe lete.\n\nZa zlatom samo tvoje srce teži,\nTi – vražja kćeri skrletnog Sarona,\nLjepota tvoja vrijedi miliona,\nA starac k tebi ko k Suzani bježi.\n\nSvježinu imaš, grki miris mora,\nPod njedrom sfinge tajiš gnijezdo zmije,\nKo herub tvoja putenost se smije,\nKad srž mi ločeš vampirski ko mora.\n\nKad gledam te nezasitnosti strasti,\nTaj goli smijeh što kao handžar draži,\nTaj hram što laž je digla podloj laži,\nTaj sram što dublje ne zna više pasti:\n\nZa štapom, bičem posižem ko jadnik,\nU žudnji da ti blato svile svučem,\nPa da te mučim, pregazim, istučem\nKo kukavicu svoju pijan radnik,\n\nNo snaga klone kad me kao pseto\nU bestidnosti svoga traga vodaš,\nI kad po srcu, srcu mome hodaš\nI još se smiješ, gledajući sve to!\n\nProkletstvo ti si mojih blagoslova,\nTi blagoslov si mojih svih prokletstva,\nTi posveta i cilj si svakog sredstva\nI ludi smisô moga ludog slova.\n\nVeć dadoh tebi zdravlje i imetak,\nJa sve ti dadoh: savjest koja stenje,\nSa kesom dadoh dušu i poštenje,\nPa kad te grlim, crn mi sviće petak.\n\nTi ništa više ne možeš uzeti,\nRazorila si mene poput rata,\nUkaljala si me u stidu zlata,\nA sad mi, Kirko, ne daš ni umrijeti.\n\nAnatem na te, prokleta mi bila!\nKad vidjeh nebo, vidio sam pakô,\nZbog tebe, žensko, prvi put sam plako,\nPrlokletstvo na te, tako si mi mila!\n\nI opet dođoh, da me kao pseto\nNa paučini strasne čipke vodaš,\nDa gaziš moje, svoje srce prodaš\nI zabavljaš se, gledajući sve to.\n\nJa ne znam što si, žena il hijena.\nJa ne znam što si, oblak ili duga,\nJa ne znam što si, radost ili tuga,\nJa ne znam što si, sjena il sirena."
  },
  {
    "id": "108",
    "title": "Capriccio",
    "author": "Antun Gustav Matoš",
    "content": "Vidio sam, snivo sam – svejedno:\nSred palazza, punog slave, vina,\nHihota, kostima, harlekina,\nDivno čudo, divno čedo jedno,\n\nKraljevoga prvog sina vrijedno,\nIspod skrletnoga baldahina\nBlista poput biblijskoga krina –\nPored nje bi sunce bilo bijedno!\n\nNa njoj svila, teška krinolina,\nKao na portraitu našeg sveca\n(Naime Rodriga Velázqueza),\n\nPa dok bjesni bas i violina,\nNiko ne zna – skandal i blamaža! –\nDa pod suknjom neko skriva… paža."
  },
  {
    "id": "109",
    "title": "Čarobna frula",
    "author": "Antun Gustav Matoš",
    "content": "Odvajkada na duši mojoj svira\nMuzìkant satir, golać, parija,\nPa kada svira, ko iz glasovira\nUtòpija se diže, san, Ikàrija.\n\nO kako skladno žicu srca dira\nTaj duh sa mržnjom svih bàrbarijā!\nKo rujni zanos orgijskog putira\nDo prekogroblja klikće zlatna arija.\n\nZatvori oči, glavicu nasloni\nNa moja prsa, slatko dijete, tako,\nI slušaj srce, gdje u ritmu zvoni\n\nNaš lijepi roman burno i polako.\nZatvori oči! Već je došo Orfej,\nA za njim mak u cvijetu, ljubav, Morfej."
  },
  {
    "id": "110",
    "title": "Čuvar",
    "author": "Antun Gustav Matoš",
    "content": "Jer drevna kletva tišti dimnjak taj,\nU rodu nije nitko više jak,\nUgasio se davno svaki sjaj,\nNa praznom nebu očajanja znak;\n\nVeć davno vile ostaviše gaj,\nUmočvaren je strahom kužni zrak,\nOltari pusti kunu jalov maj,\nNa duši i zemlji zijeva vampir mrak.\n\nKroz nijemu noć tek jedan budan glas\nNa lopovića pazi podli trag,\nI plašeć tamu brani sveti prag.\n\nOj dome! Kad te ostaviše svi,\nU tmini, kojom kinje slabi sni,\nNapustio te nije samo pas."
  },
  {
    "id": "111",
    "title": "Čuvida",
    "author": "Antun Gustav Matoš",
    "content": "Cello, flauta, oboa i bas,\nA na balu, ko na valu Luna,\nS obrazinom tajne od baršuna,\nKolombina mijenja lažni glas.\n\nU Dijane nije ljepši stas\nS ritmovima kao vruća struna\nŠto se trza strašnih sa laguna,\nKad je život tek Otelov čas.\n\nOtkud je, iz Rima, iz Pariza?\nŠto je, duvna, sablast il markiza,\nIli Venus, spremna leći svagda?\n\nS maskom simbol, Žena i Sirena,\nSjeća me na Poea (… i Montépina!)\nS okom mačke, zmije i smaragda."
  },
  {
    "id": "112",
    "title": "Devojčici mjesto igračke",
    "author": "Antun Gustav Matoš",
    "content": "Ljerko, srce moje, ti si lutka mala,\npa ne slutiš smisla žalosnih soneta,\nkesteni pred kućom duhu tvom su meta,\njoš je deset karnevala do tvog bala.\n\nTi se čudiš, dušo. Smijat si se stala\novoj ludoj priči. Tvoja duša sveta\njoš ne sniva kako zbore zrela ljeta.\nGledaš me ko grle. Misliš—to je šala.\n\nAl će doći veče kad ćeš, ko Elvira,\nDon Huana sita i lažnih kavalira,\nsjetiti se sjetno nježne ove strofe.\n\nMoje će ti ime šapnut moja muza,\na u modrom oku jecati će suza\nko za mrtvim clownom iza katastrofe."
  },
  {
    "id": "113",
    "title": "Domovini iz tuđine",
    "author": "Antun Gustav Matoš",
    "content": "Došla jesen! Hladan vjetar duva,\nJad me bije pustoj u tuđini,\nSve mi osta tamo za oblacim’,\nTamo, – tamo, ah – u domovini!\nTamo, gdje se grad pod brdom diže,\n– Naše slave znamen pomlađeni –\nTamo mi je sreća omrknula,\nDa ne grane više nikad meni.\n\nZbogom, oče, i ti, majko, – zbogom!\nVaše dijete muči glad i bijeda,\nSrce mu je bolom otrovano,\nVeć je puklo od golemog jeda!\nZbogom i ti, čija divna slika\nDuh mi prati kao slatka sjena,\nZbogom, Branko! uvelo nam cvijeće,\nNesta sreće, osta uspomena!\n\nZbogom, raju! oj, da ovaj vijor\nSuze moje do tebe ponese,\nDa ih stvori bisernim pozdravom\nI u tvoja čarna njedra strese!\nZbogom, Branko! Dušo! bez tebe mi\nSmrt je ovo grozno grobovanje,\nA sloboda u toj tuđoj zemlji\nTeža mi je nego robovanje!\n\nZbogom da ste, polja i doline,\nŽupni humci i vrletne gore,\nGuste šume, grozdni vinogradi!\nZbogom i ti, Jadrijansko more!\nBože! Kad će moje žedne grudi\nNapiti se zraka hrvatskoga?!\nDomovino! Kad će tvoje sunce\nOgrijati vjernog sina Tvoga?\n\nDan će doći, – oj, pred dušom mojom\nSinu sablje Zvonimira blijesak,\nPuške bruje, barjaci vijore,\nKanda čujem topa grom i tresak!\nDan će doći! Oh, i ja ću tada\nPohrliti kući hrabrom nogom,\nAl do onda – zbogom, mili dome,\nHrvatska, oj divna majko, zbogom!"
  },
  {
    "id": "114",
    "title": "Doña Muerte",
    "author": "Antun Gustav Matoš",
    "content": "Tamo u daljini stoji stari grad,\nGizdav ko Toledo, sjajan ko Granada:\nUlicama vječni samostanski hlad,\nPalačama sjetnim vječni suton vlada.\n\nNigdje nikog… Samo gusar, lijep i mlad,\nPod altanom čeka, nečemu se nada.\nAli gdje je Inez? Svuda grobni jad:\nInkvizitor Velji Smrt je vladar grada.\n\nGdje si, gdje si, Inez? — Junak luta, luta,\nLuta, luta i luta s mislima bez puta\nDok ne nađe, najzad, negdje u kripti — Nju.\n\nGadan kostur dreči u infantskoj svili,\nŽuti crv u smradu srca trulo cvili:\nOd grozote leži Juan već na tlu."
  },
  {
    "id": "115",
    "title": "Dva kentaura",
    "author": "Antun Gustav Matoš",
    "content": "Sa dušom vrača, s magijom Hirona,\nKentaur, Parip s ognjem Feba,\nDrijadu, ženu, nimfu vreba,\nŽeljan pȕti bijelih Amazona.\n\nOd izvor-voda plavog Helikona,\nOd mírā sedmodverih Teba\nPa sve do oca Dzeusa i Neba\nStrast se ori poluboga bôna.\n\nSa srcem zebre, s pameću papkara,\nAbderit (mada nije čedo kobile,\nKentaur naš!) ko baba klima stara,\n\nDok vile naših dana, cvijeće Ilice,\nRazjapljuju u počast Mulcu vilice\nI žale što ga nijesu mužem dobile."
  },
  {
    "id": "116",
    "title": "Elegija",
    "author": "Antun Gustav Matoš",
    "content": "Dolje usko, a široko gore –\nVi već znate, to je nova moda,\nPrije se je u širinu išlo,\nSad je moda da se sitno hoda:\nDesit će se mnogoj mladoj guski\nDa će pasti zbog žipona uskih.\n\nKad je sklisko, netko mora pasti,\nGraciozno pasti je u modi;\nZato pazi kad se rodlaš, jer bi\nKakva graba mogla da ti škodi:\nOpasno je i na hrpi snijega,\nKad je blizu opasan kolega.\n\nNe znam jesu l’ krive nove mode\nŠto se dečki slabo žene danas,\nMladi ljudi danas svašta vole,\nAli bogme slabo mare za nas,\nGovoreći da su samo bene,\nŠto se danas, na skupoći, žene.\n\nBlago onom kom je sudba slijepa\nPunu kesu i bogatstvo dala.\nKad si fina, odgojena, lijepa,\nNo kad nemaš dosta kapitala,\nOstat ćeš na rosi, jer tek bene\nUzimaju bez miraza žene.\n\nA muškarci? Koji štogod vrijede\nObično su “švarc” i bez filira,\nDrugi opet, tikvice nad vodom,\nIgraju se lažnih kavalira,\nPa ih ko žurnale naše plijene\nKarte, krčme, dugovi i žene.\n\nCivilisti obično se drže\nKao kakvi budući ministri,\nNe znajući da mi dobro znamo\nDa su sasvim obični filistri\nŠto u brâk tek onda pasti znadu\nŽeludac kad pokvaren imadu.\n\nKauciju jer traže oficiri,\nMisle da su vrlo — vrlo skupi,\nKao da je ljubav funta mesa\nŠto se može novcima da kupi.\nNe daj bože da si novcem skûpīm\nDanas-sutra oficira kûpīm.\n\nKada gledam kako stvari stoje\nKritično u svakom smislu danas,\nMoram reći svakako da zlo je\nZa muškarce, a još gore za nas,\nPa bih htjela ja u kloštar iti\nKad ne mogu srednjeg spola biti.\n\nDolje usko, a široko gore,\nUski žipon sad je moda fina,\nNo i tome brzo kraj će biti,\nI u modu doć će krinolina,\nPa će balon postat gospodična\nŠto je sada kišobranu slična."
  },
  {
    "id": "117",
    "title": "Epitaf bez trofeja",
    "author": "Antun Gustav Matoš",
    "content": "Tu leži Div,\nNaš stid i sram,\nŠto bješe kriv,\nJer bješe Sâm.\n\nTaj sokô siv,\nSvog doma plam,\nI sad je živ\nI Vođa nam.\n\nU jarku trune, poput crkle strvi –\nOn, što nekim bješe Eugen Prvi,\nKraljevina i Sloboda naša.\n\nA kraj njega cvili ljuta rana,\nBuntovnička, zla, neoplakana,\nNa surci Bacha, đaka Grabancijaša."
  },
  {
    "id": "118",
    "title": "Erotica biblion",
    "author": "Antun Gustav Matoš",
    "content": "U vrtu, dok još vlada zima,\nMarkizu grli Mirabeau,\nZa inat svim licemjerima,\nKo drevni Prijap jak i gô.\n\nDoduše, kaznu tešku ima\nNaš grof, no zatvor nije zlo\nKad sužanj izlazi i prima\nU hapsu ljude comme il faut.\n\nA zatim, kada buknu Buna,\nPlesačica je tog tribuna\nNezasitnoga ljubila,\n\nPa kako nije ljubit mogo,\nOn uze kantarida mnogo,\nI muha ga je ubila."
  },
  {
    "id": "119",
    "title": "Familijarna maska",
    "author": "Antun Gustav Matoš",
    "content": "Ko pjesma paža u drevnim skaskama\nS pozornice nas genij njen je palio\nI uvijek nas je njezin čar razgalio\nNa čudnom mjestu, žutim daskama.\n\nNjen život iskren među laskama,\nKo s djetetom je s njom se šalio,\nDok Smrt ne dođe, crna Talijo!\nSa vječnom maskom među maskama.\n\nIščeznula je ko Ofelija,\nSa carskom dušom ko Kordelija,\nKo ritam, san, ljepota, miris mladosti.\n\nA njezin lik sa sjajnim očima\nJoš uvijek grédē mojim noćima\nI nosi tužnu masku svake radosti."
  },
  {
    "id": "120",
    "title": "Feljton “Malih novina”",
    "author": "Antun Gustav Matoš",
    "content": "Slušaj, brate! već mi vruće posta:\nTo su tajne jednog crnog mosta.\nNa tom mostu uvijek voda teče –\nKako ono Zagorka nam reče.\nOvaj most i drugu tajnu imade –\nS vodom krv iz njega curjet znade,\nPa ga zato Krvavijem zovu\nKoji znaju crnu škulju ovu.\nŠta ti nije na tom mostu bilo!\nJelo ti se tu i strašno pilo,\nLjubilo se ko u funtromanu,\nU hotelu, u privatnom stanu,\nGrofice su zavele barbire,\nKelnerice prâvē kavalire,\nKrv je tekla s vodom i šampanjem,\nBankar se je špekulo s imanjem,\nHohštapler je guto bilijare,\nTrbosjek je klao babe stare,\nPucale su prangije i bombe,\nZijevale su strašne katakombe,\nMilijune Židovu su krali,\nKršćane su jeli kanibali,\nVešerice milovahu patre,\nOpatice silovahu fratre…\nOvo istom krvav je početak,\nPa kad dođe tragični svršetak,\nZagreb će na Mostu Krvavome\nPoginut u zadnjem grču svome.\nTu gdje mnogi zagrebački bedak\nMre za plaću – tri filira redak,\nZagorko! od Krvavoga Mosta\nKrvava ko Krvarić ti posta,\nZato stani, nemoj više klati,\nJer ćemo te Krvavicam zvati\nRadi krvi što u novinama\nU romanu kruto liješ nama!\nIzreka u Tajni toj već svaka\nNosi parfum rijeke Medveščaka."
  },
  {
    "id": "121",
    "title": "Gnjezdo bez sokola",
    "author": "Antun Gustav Matoš",
    "content": "Ja vučem čemer magle tvojih gorah,\nočajnost zvijezdah što nad tobom niču,\nu meni jeca sjena tvojih dvorah,\nmoj otrcani, kraljski, banski Griču!\n\nJa nosim Gospe staromodnu priču,\nna kuli Vrata, Svijeću gorkih Morah,\npa pjesmu što pod starcem tamom kliču\ndijaci, zvona preporodnih zorah.\n\nZa orlom, strofo! Tu je odžak Zrinjskih,\nu gradu tom je vilovo Lisinski,\nu gradu tom je susto Vraz i Gaj.\n\nDijetenklasnih pokraj ovih uzah\nbje krv Ilirah, Mate Gupca suza:\nTu žuhka suza, slatka kao kaj."
  },
  {
    "id": "122",
    "title": "Gospa Marija",
    "author": "Antun Gustav Matoš",
    "content": "Ima jedna mala gospa Marija,\nšto sve mi draža biva što je starija.\n\nJer ona me je prvog trudno rodila,\nza ručicu me slabu prva vodila.\n\nPrva me na ovom svijetu volila,\nprva se za mene Bogu molila,\n\nkupala me suzom, Bog joj platio,\nanđeo joj suzom suzu vratio,\n\ndojila me mlijekom svoje ljubavi,\nučila me ovaj jezik ubavi,\n\nkojim ću i onda slatko tepati,\nkada ću za plotom možda krepati.\n\nSamo tebe volim, draga nacijo,\nsamo tebi služim, oj, Kroacijo,\n\nšto si duša, jezik, majka, a ne znamen,\nza te živim, samo za te, amen!"
  },
  {
    "id": "123",
    "title": "Grički dijalog",
    "author": "Antun Gustav Matoš",
    "content": "Čuju, gospon, zakaj nečeju\nNaši ludi bit za bana zdigani,\nZakaj naši novci drugom tečeju?\n– Čkomi, Bara, nismo dost prefrigani!\n\nDragi gospon, naj mi rečeju,\nZakaj naši ludi jesu cigani,\nZakaj v Peštu našu zemlu vlečeju?\n– Čkomi, Bara, čkomi, mi smo frigani!\n\nA po nebu čudnim slovima\nOblacima jesen govori.\nTeče veče tihim snovima.\n\nPrestaše već stari, dobri govori.\nU susjednoj kući samo viri kapica,\nGdje već spava Barica i japica."
  },
  {
    "id": "124",
    "title": "Grob bajadere",
    "author": "Antun Gustav Matoš",
    "content": "Putniče! taj hum bez znaka\nRočište je bijelih vila;\nOva zapuštena raka\nTišti pepeo ljudskih krila.\n\nKada je na tebi bila,\nZemljo, kao sjenka svaka,\nNisi je ni osjetila\nJer joj noga bješe lahka.\n\nSamo cvrčak, crni majstor,\nCvrčeći prestissimo,\nSad je njojzi kàpelmājstor,\n\nDok na grobu mjesečina\nSitno, pianissimo\nPleše, žuta balerina."
  },
  {
    "id": "125",
    "title": "Hrastovački nokturno",
    "author": "Antun Gustav Matoš",
    "content": "Kaj da počmem, moja draga mati,\nsmrt i betek - to je sinek tvoj.\nStrelili su mene Smiljke zlati\nprami, Smiljka - to je betek moj!\nVeć je zorja, a ja ne mrem spati,\npo hiži me hinca mislih črni roj.\nKokotiček već kriči za vrati:\nHajči, smiljček, hajči picek moj."
  },
  {
    "id": "126",
    "title": "Ima kod nas, brate, novinara",
    "author": "Antun Gustav Matoš",
    "content": "Ima kod nas, brate, novinara\nKojim nema u Europi para.\nTako Šlegel, nekad teologom,\nZamijenivši crnu rizu s togom\nTagblattove uvodnike piše\nRigorizmom, kakvog nema više.\nEngleska mu u Australiji smeta,\nOn zna tajne svjetskih kabineta,\nTurska mu je davno već na putu,\nOn opasnost dugo gleda žutu,\nOn zna cilje raznih pretendenta\nCrnijeh i bijelih kontinenta,\nKad je mutno, reć će da je vedro\nJer je mrtav pokojni don Pedro.\nOzbiljan kad piše kao Hegel,\nNeozbiljan vele da je Šlegel,\nRođen da mu naslijeđene rente\nNose teške godišnje procente.\nKada nismo već milionari,\nPošteni smo, braćo, novinari,\nNi to nije posljednji artikl,\nNaročito – kad je lajbartikl,\nTek – ozbiljan Toni možda nije,\nJer se često ex privata smije.\n\nDrugi uvodničar, neki frater\nBio je ko Šlegel nekad pater\nPa i sada misu služi često,\nCrnorizac nije biti presto.\nKao paž se Cherubinom kaže,\nAko njegov krsni list ne laže.\nNeki ga fra Buldog krste zlobno,\nJer mu maska ima lice kobno,\nAl usuprot tome neku damu\nViđaju u Talijinom hramu,\nNovinarsku kartu daje kojoj\nKao dobroj gazdarici svojoj.\nCherubin bo kućicu je steko,\nHausbesitzer da je, ne bi reko\nKada ide ulicom ko buldog,\nMrki vuk narečeni fra Buldog.\n\nDoktor Dežman sušičave liječi\nI ne piše u Obzoru ni riječi,\nNekada je piso Protiv struje\nBezuspješno, zasad drugo snuje.\nKako nije postao županom,\nNosio se dugo s aeroplanom,\nPa napokon kad ga izmislio\nNjegov plan već izumljen je bio.\n\nKako novine se danas plijen\nMogli bi zaplijeniti i mene.\nZato preć ću preko Srećka Zindla\nKoj se sriče tek na rimu “ksindla”,\nPreć ću preko Mocnaja i Cmoka,\nBrozovića, Breznića i šmoka\nRadujuć se što za novinara\nDržavni se fiškal mnogo stara."
  },
  {
    "id": "127",
    "title": "Indijska priča",
    "author": "Antun Gustav Matoš",
    "content": "Pod suncem (pod njim ništa nije novo!)\nPod suncem Inda leži čupav čupak,\nLeži fakir u dubokih mislih,\nLeži i gleda – da prostite! – pupak.\n\nLeži tako četrdeset dneva,\nMotajuć u glavi razne teme,\nRiješivši već prije Šopenhaura\nVrlo mučne migrenske probleme.\n\nGledajući tako mjesec dana\nKo u nova vrata mlado tele,\nVidi da je njegov pupak stožer\nOvog svijeta zagonetke cijele.\n\nNjegov pupak središte je svega,\nOko njega igraju planeti,\nPa kad umre pustinjakov pupak\nS njim će kozmos također umrijeti.\n\nNe znam dokle gledati će mudrac\nMusavi svog panteizma pupak,\nAli znam da stvoriti će sistem\nStrašno dubok taj duboki glupak."
  },
  {
    "id": "128",
    "title": "Iseljenik",
    "author": "Antun Gustav Matoš",
    "content": "Na dalek evo krećem put\nSpram tužnih tuđih strana,\nOd bola puca moja grud,\nU srcu pišti rana:\nOj zbogom, kućo, drago selo, zbogom,\nJa ostah samac, sâm sa mojim Bogom.\n\nSa grunta mog me tjera dug\nZa porez i lihvara,\nZaplijeniše mi već i plug,\nDok čopori Mađarâ\nKo nekad Turci ono malo grabe,\nŠto ostade od doklaćenog Švabe.\n\nTek nebo, more, magla, dim –\nAh, osto doma da sam!\nAl živjet doma nemam s čim,\nNa svomu prosjak ja sam,\nJer rodna zemlja sinu je tuđina,\nA Hrvatska je strancu domovina!\n\nKo slijepac hajd u novi svijet,\nDa budem novo roblje,\nI ne znam, gdje ću samac mrijet,\nA seosko će groblje\nPod križem moga djeda čekat mene,\nDok vani budem crko, kao štene.\n\nAh, proklet bio onaj čas,\nKad rodih se Hrvatom,\nJer tuđinski nas glođe pas,\nA konop nam za vratom,\nDok zemlja naša ima samo groba\nZa svaki trzaj hrvatskoga roba.\n\nEj, kamo sreće, da me val\nTog sinjeg okeana\nNa kakav topli baci žal,\nGdje sunce novog dana\nZa ropstvo ne zna ljudskih miliona\nI grije sreću novih Robinzona.\n\nRobijaški ću dlanat ja,\nDa spasem očevinu,\nOd brige ne ću naći sna,\nDok žena će pri vinu\nSa bogzna kime s rukom ispod ruke\nProfućkat moje ušteđene muke.\n\nMoj Bože, hoću l’ ikad ja\nSa rukom oko vrata\nU oko gledat, kako sja\nI slušat njegov »tata«:\nSve preko okeana gledam to siroče\nI slušam kako cvili: “Oče, oče!”\n\nTo sunce, što me grije sad,\nI sinu mom će sjati,\nPa kada bude momak mlad,\nOn, jadnik, neće znati,\nDa zajednički sunce tek imámo,\nNa svijetu sunca – mrve sunca samo.\n\nNo dijete moje, bijedni crv,\nSa moga debla grana,\nMoj mili sin i draga krv,\nCvijet moga jorgována,\nKad dođem kući, bude l’ hude sreće,\nMoj rođen sin me više poznat neće!…\n\nŠto moju ženu čeka sad,\nNe pričajte mi, ljudi:\nObljubit će ju žandar mlad\nIl onaj financ ludi,\nA moje dijete iza kućnih vrata\nĆe tepat nemoćnički: “Tata, tata!”\n\nA doma vratim li se kad,\nJa kopile ću naći,\nPa pustiti ću krvcu tad\nI majci mu i ćaći:\nAmerika poštedi l’ moju glavu,\nDonijet ću je, al za Lepoglavu.\n\nIzgubih s otadžbinom sve,\nŠto imam na tom svijetu:\nI ženu, dijete, sve – al ne\nSlobodu moju svetu,\nPa bit ću radnik, bit ću siroma,\nNo slobodan ću bit – što nisam doma.\n\nNo šta će meni tuđi krov,\nSloboda tuđeg kraja?\nTek kod kuće je blagoslov,\nA svog bez zavičaja\nJe teško živjet, teže još umrijeti:\nJer svaka ptica k svome jatu leti.\n\nSlobode traži samo, gdje\nTi zbori majke mlijeko!\nPo narodu si svome sve,\nBez njega – Niko, Neko,\nPa plačeš ko nad vodom Babilona,\nNa zvuk kad misliš seoskoga zvona."
  },
  {
    "id": "129",
    "title": "Ispovijest",
    "author": "Antun Gustav Matoš",
    "content": "Moj je patron sveti Antun\n– Znaš – iz Padove:\nOnaj što se vazda brine\nZa ženske radove.\n\nGospođi se, tako, što je\nS nekim hodila,\nDesilo, te bebicu je\nOd Ante dobila.\n\nNe od Ante Starčevića\n– To s’ razumije! –\nVeć od drugog fićfirića\nŠto sve to umije.\n\nMoj je patron sveti Antun\n– Znaš – iz Padove:\nOnaj što se Bogu moli\nZa lijepe radove."
  },
  {
    "id": "130",
    "title": "Jednoj i jedinoj",
    "author": "Antun Gustav Matoš",
    "content": "O, ti si sreća, ti si muzika,\nDušom mi tvojom zvoni duša sva,\nTi si moj mir i crna zjenica,\nTi si moj ponos, tužna zvjezdica\nNa kapi moje mudre ludosti,\nŠto draži bika školske mudrosti.\n\nU sjeni tvojoj cvatu moji sni,\nSeleno sjetna tisih večeri!\nTi si moj tamjan, kalež, molitva,\nTi si mi sunce, te mi život sja\nOd svjetla tvoga kao rosica\nKad jutrom suzi: — Zdravo, Zorica!\n\nO, ti si uzdah, suza, arija,\nSutonâ pustih Zdrava Marija,\nTi si Helena, Psiha, Venera,\nLasta i bršljan moga pendžera,\nGdje gledam rujne ruže mladosti\nKad dišu pelin tužnih radosti.\n\nO, dođi, priđi, dobra dušice,\nDaruj mi tvoje dječje ručice,\nBudi mi jastuk brižne majčice,\nBudi mi milost mlađe sestrice,\nKad padnem survan, pljuvan, umoran,\nJer svijet je, dušo, cinik sumoran.\n\nO, ti si život, ti si muzika,\nTvojom mi dušom plače duša sva,\nSuzo i muzo, slatka arijo,\nTrudova mojih Zdrava Marijo!\nO, ti si miris drugih cvjetova\nI sjena, jeka drugih svjetova!"
  },
  {
    "id": "131",
    "title": "Jesenje veče",
    "author": "Antun Gustav Matoš",
    "content": "Olovne i teške snove snivaju\noblaci nad tamnim gorskim stranama;\nMonotone sjene rijekom plivaju,\nžutom rijekom među golim granama.\n\nIza mokrih njiva magle skrivaju\nkućice i toranj; sunce u ranama\nmre i motri, kako mrke bivaju\nvrbe, crneći se crnim vranama.\n\nSve je mračno, hladno; u prvom sutonu\ntek se slute ceste, dok ne utonu\nu daljine slijepe ljudskih nemira.\n\nSamo gordi jablan lisjem suhijem\nšapće o životu mrakom gluhijem\nkao da je samac usred svemira."
  },
  {
    "id": "132",
    "title": "Jutarnja kiša",
    "author": "Antun Gustav Matoš",
    "content": "Kiša sitno sipi, sipi i rominja,\nPa nam priča sne i bajke djetinjaste\nSpavaju još tvrdo gospojice laste;\nSitna kiša sipi, svijeća mre i tinja:\nSve još mirno leži, nema žamora,\nTek se čuju krila — krila Amora.\n\nSad i ti već spavaš, moja suđenice,\nDobra moja Psiho, palmo moga mira!\nČuješ li kroz kišu, kako uz harfu svira\nAnđeo il vila, što ima tvoje lice,\nA na harfi tužnih zvijezda padanje,\nMrtvih, kao naše pusto nadanje.\n\nKiša priča i priča: to je priča stara,\nDosadna i teška pričica o kesi.\nJa sam mator, ubog, bogata ti nijesi,\nPartija sam gȍrā od svakoga mesara:\nSpavaj, snivaj, dušo, i gledaj hramove,\nA pred hramom svate i zlatne hamove…\n\nKiša suzi i suzi, a zora zla i žuta\nUlicom i krovom ko mamurluk zijeva,\nPored mene, mjesto moje drage, snijeva\nBolno bijelo mače, spaseno sa puta,\nPa sa oštrim, morskim, groznim očima\nGrédē kao maska mojim noćima.\n\nKiša sjetno sipi, sipi i rominja,\nŠapćući mi sne i bajke djetinjaste,\nVeć su budne moje komšinice laste,\nSjetna kiša sipi, srce mre i tinja,\nStanovi se bude i usred žamora\nPekar nosi u kujnu koš, pun Amora."
  },
  {
    "id": "133",
    "title": "Kada umre...",
    "author": "Antun Gustav Matoš",
    "content": "Kada umre rutav naš Romèo,\nZa njim neće ostat znamena;\nZnat se neće da je ljubit hteo\nPokojnik što nema kamena.\n\nJa te žalim, oče ljudskog roda,\nŠto smrt čekaš, vol u štalici;\nOde ljubav, ode i sloboda:\nNa strogoj svijet se vrti palici."
  },
  {
    "id": "134",
    "title": "Kazališna revija",
    "author": "Antun Gustav Matoš",
    "content": "Prođe doba kad je bila\nIrma prva moda.\nKad si bez automobila,\nPješice se hoda\n\nKad je žena umjetnica\nJoš u floru bila,\nVuklo je sto konjskih sila\nIz automobila\n\nNa menevre se je išlo\nPreko raznih graba\nOkružena sjajnom svitom\nGeneralnog štaba.\n\nZa nedjelju bjaše onaj\nGlavni aboniran,\nOnaj drugi ipak nije\nBio šikaniran.\n\nPravedno da se onda\nKad se ljubi dvoje,\nNađe mjesta i za trećeg,\nLjepše je u troje.\n\nDobro je što više imat\nMuškijeh rivala;\nKod rivala ženskih često\nZna doć do kravala.\n\nKad se nađu gdje na cesti,\nPada vruća ćuška,\nVrućoj ćušci odgovara\nPatetična pljuska.\n\nSamo šteta što te ćuške\nPožalit će obje,\nJer će Treščec uzet svakoj\nMnogo kruna globe.\n\nRabijatnost ne da samo\nNašoj Irmi mira,\nBoksati u rebra zna i\nMiloglasna Mira!\n\nSamo šteta, što intendant,\nAbdul Hamid, strog je:\nPonaša se u teatru\nKo da Gospod Bog je.\n\nJedared je kući došo\nDebeloj po tmici,\nPa je prste zamazao\nBaš na ključanici.\n\nNeki glumac (slavni korteš)\nUpotrijebi tmicu\nI na vrata Hamidova\nMetne posjetnicu.\n\nOsvete su naše niske,\nOvo nije priča:\nPo mirisu svom se pozna\nPleme Drmačića.\n\nDosadan bi naš teatar\nBio bez intriga,\nPo teatru stade vonjat\nNaša lijepa knjiga.\n\nTako neki Ogrizina,\nPisac slavan padom,\nDugo se je obmanjivo\nS intendantskom nadom.\n\nKlipove pod noge baco\nVojnoviću on je,\nPišući da slab je značaj\nI da pravi konj je.\n\nBijedni Srđan s intendanta\nSpade na pisara:\nNa pisara što je neka\nSorta od vratara.\n\nFreudenreich bje degradiran\nNe baš za pisara,\nAl je dugo igro rolu\nPravog konobara.\n\nSad se Karlek uvelike\nBavi svakim lovom,\nNaročito kao lord Grey\nRako- i ribolovom.\n\nZlobni vele da zna kupit\nRake i da kaže,\nDa je on ih uhvatio,\nAli fama laže.\n\nArnošt opet lakrdijaš,\nInače briljira\nKao prvi fahman naš za\nHvatanje leptira.\n\nVavra ima samo jednu\nUmjetničku brigu,\nJer joj lice u profilu\nPokazuje figu.\n\nLjubavnik bi bio dobar\nNeki mladi Pavić,\nMokrom krpom da ga nisu\nUžgali po glavić.\n\nBojničićev stomak ima\nSto pedeset kila,\nPa je dika on na bini\nPrvoga aprila.\n\nMihičićka kano Sarah\nBernard dugo cvjeta:\nIma joj od dvadesetak\nDo pedeset ljeta.\n\nJoš se bolje od nje drži\nNaša stara Štroci,\nMogo bi je mladom držat\nMnogi mladi štrici.\n\nTeške starosti ne pozna\nKoji ima dara,\nZato gospa Raić nikad\nNeće biti stara.\n\nBorštnikova javno piše\nZaveo me Bela\nKo da zavest možeš damu\nKoja nije htjela.\n\nTaj naš Borštnik dobro igra,\nNaglasak mu stranjski,\nIgra mu je vrlo dobra,\nAli jezik kranjski.\n\nNovi Fijan nikad neće\nBiti naš Štefanac,\nŠtrovitverom ne bi bio\nDa je prefriganac.\n\nNe znam čemu Bacha drže\nTu kod kazališta,\nVeć ko poštar nije bio\nKažu nam za ništa.\n\nMala Hržić delikatna,\nGraciozna sva je,\nKad je vidiš, zaboravljaš\nI udata da je.\n\nVušković se svakog ljeta\nRanžirati mora,\nKo da nije dobro plaćen\nOvaj dupin s mora.\n\nGrdan trbuh da imade\nJastr-Žebski, žene\nNe vide, pa kurišu mu\nŽene. Eh – pa bene!\n\nSasvim hercig u baletu\nNekoje su madle,\nSamo Vojačkova ima\nCanštoherske vadle.\n\nAli premda čačkalicom\nGurman zube trijebi,\nS nožicama Vojačkove\nZúbā čačko ne bih.\n\nAlbini se pravi da je\nPrvi kapelmajstor,\nMada znamo da je šegrt\nZunin, koj je majstor.\n\nAli kod nas avansira\nSamo nesposobnost,\nNikad se ne protežira\nZnačaj i sposobnost.\n\nVojnović sa Suncokretom\nFehtat mora zato,\nDok se drugim sinekure\nDijele obilato.\n\nKod drama je kuća prazna:\nVera Violetta!\nTek s orfejske hrpe treba\nUkus našeg svijeta.\n\nZato dolje taj orfeum\nVera Violetta,\nOperu i dramu dižmo,\nDolje opereta!\n\nAko napravimo bilans\nNašeg kazališta,\nNaći ćemo tu orfeum,\nBlagajnu i – ništa."
  },
  {
    "id": "135",
    "title": "Kod kuće",
    "author": "Antun Gustav Matoš",
    "content": "Duša moja čaroban je kraj,\nGdje jablan čuva gnijezda plemića,\nGdje vjetar nosi lipe miris žut\nI blage pjesme predvečernji sjaj.\n\nPolje, žubor, brežuljak i gaj\nOd tajne boli ko da vječno pate,\nJer tu se rodi Kovačić i Gaj.\nTaj krasni kraj je Gupčev zavičaj\nI krvav uzdisaj.\n\nPropali dvori — ko mjesec po danu!\nStid ih, što ih ostavio sin\nOršićâ hrabrih, starih Keglevića,\nA kroz dvorski bršljan, rezedu i krin\nCeri se Jevrejin.\n\nDuša naša zagorski je kraj,\nGdje jadnik kmet se muči zemljom starom\nUz pjesmu tîcā, kosácā i zvónā.\nO, monotona naša zvòna bôna,\nKroz vaše psalme šapće vasiòna:\nHarum — farum — larum — hedervarum —\nReliquiae reliquiarum!"
  },
  {
    "id": "136",
    "title": "Kometi",
    "author": "Antun Gustav Matoš",
    "content": "Sudbina već Halleyevim repom\nPrijeti padom prokletog kometa;\nZabavljen će slaninom i rȅpōm\nPurgar gledat tragediju svijeta.\n\nSkeptičnom bih mogo smrću lijepom\nStići tamo, gdje je svima meta:\nTamo – kamo tapa stazom slijepom\nUzdah crva s tužaljkom planeta.\n\nBerenice bijela, što u kosi\nZvijezde i mistérīj noću nosi,\nSjajna na oltaru tajnog boga,\n\nRepače se boji, pa ne sluti,\nDa baš k njojzi vode griješni puti\nUplašenog nekog astrologa."
  },
  {
    "id": "137",
    "title": "Kraj druma",
    "author": "Antun Gustav Matoš",
    "content": "Na mjesečini pjenu\nPjeva vodopad.\nO, kad se samo sjetim\nDa nisam više mlad!\n\nO, kako zdravo diše\nPolje, zemlja, zrak!\nDa, noć je drugim podne,\nA ja — i danju mrak.\n\n— O, ròsi, rȍso, ròsi!\nVeli livada.\nO, kad ću, kada kući,\nZar nikad, nikada?\n\nVeć drijema drug moj, cvrčak,\nŠeta Danica.\nO, Bože, što li snuje\nSad moja mamica?\n\nKroz praskozorje snovi —\nŽdrali, ždralovi,\nA dušom plovi, plovi —\nVal i valovi."
  },
  {
    "id": "138",
    "title": "Krinolina",
    "author": "Antun Gustav Matoš",
    "content": "Ja sam trošna krinolina,\nZvala sam se Karolina –\nDavno bješe to!\nTo je bilo pod ampirom,\nKad sam s mojim kavalirom –\nNije bilo zlo!\n\nPostala sam nova moda\nKad je javila se roda\nEugeniji,\nCarici svih paradiza,\nŠto je slave iz Pariza\nDvorski geniji.\n\nSamo jednom, ko za šalu,\nSjala sam na prvom balu –\nAh – i to je sve!\nNakon toga skakao je,\nOko mene plakao je\nRujni séparé.\n\nTad ne bješe još filira,\nAl je bilo još Ilira –\nSvijet još bješe mlad.\nSamo jednom snubio me,\nTek jedared ljubio me –\nSrce, pukni sad!\n\nSamo zvuci violine\nTajni uzdah krinoline\nPrašno čuvaju;\nDanas drukče cvile vile,\nDanas boli stare svile\nNe valùvāju.\n\nNekad puna raja i maja,\nVreća sam bez sadržaja,\nRopotárnica,\nBaba koja se ne pita,\nRoman koji se ne čita –\nAntikvárnica.\n\nJa sam stara krinolina,\nNosila me Karolina –\nDavno bješe to!\nTo je bilo pod ampirom,\nKad sam s mojim kavalirom –\nNije bilo zlo!\n\nSamo jednom, ko za šalu,\nŠaptao mi je na balu\nKao de Musset:\nNikad nisam pravo znala\nKako sam se poderala –\nPst – pardon – hehe…"
  },
  {
    "id": "139",
    "title": "Labud",
    "author": "Antun Gustav Matoš",
    "content": "Pan i satir slušaju tišinu,\nDijanin korak steže mramor mlak,\nTopola šušnu vrbi, zrak je blag,\nPolusjajne tajne plinu u visinu.\n\nSamo oči bdiju. Kroz daljinu\nŽivota traže srodnog vidljiv trag,\nAl ćuti trska. Oblak snuje. Mrak\nMuklim muči mukom. Mjesec sinu.\n\nI tisijem sjajem vala, tamo amo,\nKo duvak, duh il mjesečine gruda\nZanesen labud kruži amo tamo.\n\nZa njime zlatna šajka bajke, čuda,\nI slatka dama, golog boga čedo,\nPa širi rosno krilo. O, Ledo, divna Ledo!"
  },
  {
    "id": "140",
    "title": "Lakrdijaš",
    "author": "Antun Gustav Matoš",
    "content": "Téško je kad imaš mnogo duha,\nJoš je teže kada nemaš kruha;\nTȅško sluhu kada je bez uha,\nTȅško uhu kada je bez sluha.\n\nTȅško onom koga muči muha,\nTeže onom koga grize buha:\nTȅško biću kojemu se kuha\nVječan ručak – samo posna juha.\n\nTȅško onom koji poput puha\nVonja pored dame fina njuha!\nTȅško i onom što na rimu “ruha”\n\nMora sricat “ćuha”, “stuha”, “gluha”,\nSvršivši sonȅt u počast potepuha,\nPrinca Karnevala, Petra Kerempuha."
  },
  {
    "id": "141",
    "title": "Lamentacije",
    "author": "Antun Gustav Matoš",
    "content": "Gdje je miris ružâ tihe mladosti,\nŠto sam ih u tihom vrtu disao?\nGdje su tihe suze i tihe radosti,\nS kojima sam prvi psalam pisao\nOnoj, koju ljubljah, jer je nema — zato!\nGdje je suvo zlato, što je danas blato?\n\nGdje je oltar dobrog Boga staroga,\nTamjan mlade duše, kad je molila?\nGdje si, sitna ptico krova maloga,\nŠto si me ko svoje pile volila,\nGdje si, drobna dušo, reci, lasto, gdje si?\nO, ni za te nema mjesta na nebesih!\n\nGdje ste, brčna pera, dični drugovi,\nVino čergaškoga moga šatora?\nGdje si, Janko? Gdje ste, šetnje i lugovi,\nKud sad luta samo čežnja matora?\nGdje je topli pogled Tkalčićâ, Rouveyrea?\nReci, Naša Gospe s notrdamskog škvera!\n\nGdje si, zvijezdo slijepa moga plemena?\nKvaterniče, gdje si? Gdje je Starčević?\nGdje ste, oj penati drevnog sljemena,\nZar vas sruši Mađar (il Magarčević,\nZnajuć sve, jer čita pana Masaryka,\nVrlo sličnog umu školnika Maržika)?\n\nGdje je balzam duše, rosa vječnosti,\nNazaretski ljiljan Božjeg posmijeha?\nGdje je med božanske, vječne tečnosti\nTvoga, slatka Psiho, mirnog osmijeha?\nKekropova Ateno, reci, što je htio\nKamen, kad je bog zbog lijepe forme bio?\n\nGdje ste, nove nade novih grobova,\nGdje ste, nova sunca novih drumova,\nGdje ste, marseljeze novih robova,\nGdje ste, Eldoradi novih umova?\nLabudovi, gdje ste, lahkokrilci snovi,\nGdje ste, gdje ste, snovi, bijeli labudovi?"
  },
  {
    "id": "142",
    "title": "Lijepa smrt",
    "author": "Antun Gustav Matoš",
    "content": "Stao dah,\nŠaren kor\nBulji, plah –\nKao tor.\n\nGrč i strah\nTrese zbor,\nJadan ah –\nMatador!\n\nMatador\nGleda nju,\nSlatki stvor\n\nKo u snu:\nKrv i bik,\nGrozan krik."
  },
  {
    "id": "143",
    "title": "Ljubavnik sramežljiv",
    "author": "Antun Gustav Matoš",
    "content": "Bušak neki, pasuć travicu,\nPamet svoju je izgubio,\nU bujnu, bajnu neku kravicu\nVolujski se baš zaljubio,\nBugareći: — Voli, teški volovi,\nTo su, voli, boli, teški bolovi.\n\nKravica, ko prava kravica,\nŠkopčiću se tužnom smiluje,\nPa kao prava kravlja glavica\nJezikom mu frizur miluje.\nUzdišući: — Vole, dragi voliću,\nVoli mene, vole, i vola volit ću.\n\nEloizu je proživjela\nNevica sa mladim paterom,\nU dramskoj krizi je doživjela\nNagone za stvarnim faterom.\nReče volu: — Vale, vole i voliću!\nUbija me slovo. Djela molit ću.\n\nVolić: — Sve ste slične, ženice,\nOko materije tek se prtite,\nIdeal vam je: brzo ženit se,\nOko jedne osi sve se vrtite! —\nReče, i pošto dirnu njena koljena,\nSvisnu ko Abèlār svoga koljena."
  },
  {
    "id": "144",
    "title": "Maćuhica",
    "author": "Antun Gustav Matoš",
    "content": "Crna kao ponoć, zlatna kao dan,\nmaćuhica ćuti ispod rosne vaze,\nu kadifi bajne boje joj se maze,\nmisliš: usred jave procvjetao san!\n\nZato je i zovu nježno \"noć-i-dan\"\nnaše gospođice kada preko staze\nstarog parka ljetne sjene sjetno gaze\nispod vrelog neba, modrog kao lan.\n\nKao samrt tamna, kao život sjajna\nmaćehica cvate, ali ne miriše -\nko ni njezin susjed, kicoš tulipan.\n\nNo u hladnoj nevi čudan život diše,\nzagonetan, dubok, čaroban ko san,\na kroz baršun drhti jedne duše tajna."
  },
  {
    "id": "145",
    "title": "Mefistov zvuk",
    "author": "Antun Gustav Matoš",
    "content": "Izdahnula je, ko što ruže mru,\nU prvom djevojaštvu, još šiparica,\nNa crnu čohu pade doma carica\nI smješka mi se toplo, ko u snu.\n\nAh, kob je krvnik ćudljiv, glup i gluh,\nNo čemu plač i prkos? Naša Marica\nU majskoj dobi umre kao starica\nI ostavi nam tugu, drugu zlu.\n\nO, zašto, zašto nevin vazda mre i strada,\nO, zašto, zašto leži mrtvo lane ovo\nI zašto, zašto vara ljubav, život, nada?\n\nI dok u muci jaukah, leden glas mi kaza:\n— Te misli već su stare: pesimizam, fraza\nBanalnost tuđa. Brate, pitaj nešto novo."
  },
  {
    "id": "146",
    "title": "Menažerija",
    "author": "Antun Gustav Matoš",
    "content": "Vuk, hijena, lisica i slon,\nA u oku kraljevskoga lava\nTinja pravog veličanstva slava:\nPala veličina — to je on,\n\nRob i martir ko Napoleon!\nPored lava tigar grozno spava,\nNosoroga boli zub i glava,\nDočim panter skače — strašan clown!\n\nOčajne i tužne ove zvijeri sve su,\nUrlaju od glada da se kosti tresu,\nSamo huncut majmun, cinik kao prase,\n\nNe znajući, lupež, što je tuđa tuga,\nBolima se tuđim bezbožnički ruga,\nPraveći ko đavol paklene grimase."
  },
  {
    "id": "147",
    "title": "Metamorfoza",
    "author": "Antun Gustav Matoš",
    "content": "Sultan stada, kralj doline, bik,\nOstavivši Savu kao riječni bog,\nTraži, borbe željan div, takmaca svog,\nPruživši do šume gordog grla krik.\n\nJak ko zemlja plodnog polja lik,\nZabija o tle, pun ognja krvavog,\nMaljem šije sve do tvrdog čela rog,\nPustivši do sunca gromkih grudi rik.\n\nPosejdonov sine, gdje je vrijeme to,\nAjantovog bijesa kad si gledo zlo,\nS vijencem bijelih ruku oko rògōvā?\n\nSad je drugi glumac Europin tat,\nTek mesari cijene tvoj galantni vrat,\nKojim se maskiro Dzeus, bog bogova."
  },
  {
    "id": "148",
    "title": "Mističan sonet",
    "author": "Antun Gustav Matoš",
    "content": "O ponoći, kad crne ruže snijevahu\nUz hihot zvijezda u šedrvána pjeni,\nU gradu, kad me svi ismijevahu,\nO zlatnoj sjeni snatrih, o dragoj ženi.\n\nO, kako čudno njene oči sijevahu\nKroz tajnu noći u slatkoj uspomeni!\nA dušom mojom, njenom harfom, pjevahu,\nJa ne znam kakvi zvuci, psalam meni.\n\nI zemlju, oblak, nebo i planete\nKo dragu gledah. Nađoh je ko Boga\nU suzi materije sakritoga,\n\nKroz zagonetku moje čežnje svete.\nLjepota, ljubav, sreća, sni i zanosi\nSu Bog, mistérīj, što u ženi zanosi."
  },
  {
    "id": "149",
    "title": "Mladoj Hrvatskoj",
    "author": "Antun Gustav Matoš",
    "content": "Naš ukus samo rijedak dojam bira\nI mrzi sve što sliči frazi i pozi.\nTek izabranom srcu zbori lira\nI nije pjesma koju viču mnozi.\n\nNaš stih je život koji dušu svira.\nŠto može reći proza, dajmo prozi,\nA strofa treba magijom da dira\nI bûdī u nama ono gdje su bozi.\n\nU vijeku kada “misli” svaka šuša,\nMi, nimfolepti, skladno osjećajmo,\nJer cilj je svemu istančana duša.\n\nLjepoti čistoj himnu zapjevajmo,\nBožanski Satir kad nam milost dade\nZa cvjetni uskrs hrvatske Plejade!"
  },
  {
    "id": "150",
    "title": "Mora",
    "author": "Antun Gustav Matoš",
    "content": "I\nU noćni sat\nušo je ko tat...\nU kutu čuči,\ndošo je, da muči,\nda mi kosti toči, oči kljuje,\nudara na muke, crven lanac kuje,\n— Voda, kamen,\nled i plamen, —\nkrvnik, inkvizitor, grabant,\nsluga mraka, vječne boli trabant —\ndok kroz prozor diše stari, tihi vrt,\na srce bolno kuca: smrt — smrt — smrt —\nsa mjeseca, ko s ukinute glave\nzlikovca groznog, kap po kap,\nna moje čelo kaplju blijede boli,\nu mozgu kuha Nijagare slap,\na duša traži Boga, da ga moli,\nali nigdje nikog, dok vampir, Maglin sin,\nmračni džin,\nskače već na žrtvu\nko šakal suh na karavanu mrtvu.\nI loče srž iz glave, srče krv,\na ja ko živa strv\npod garavim grlom gavrana gladnog\nsjećam se onog trenutka jadnog,\nkad bijah čovjek, pjevač ponosan!\nAj — to bješe san:\nsan o zavičaju,\nizgubljenom raju,\nsan o zemlji, suncu, san o maju.\nVaj, ja sam mrtvac — sad ih znam:\nSahraniše me živa, zar ih nije sram!\nDa huknem, jeknem, maknem se — ne mogu\nni maći tijelo, glavu, ruku, nogu!\n\nII\nTajanstven grob\ni grozna kob\nleže mi na prsa ko Sfinks od granita,\nko gorda piramida gordih Rampsinita;\nKo tmurna Himalaja, Bude katedrala,\npravječna je masa sad me zatrpala.\nU gluvoj noći sve je gluvlji zrak,\nu tupom duhu sve je tuplji mrak,\nu nijemoj jami mucam kao muk,\nod grdne muke nisam niti zvuk.\nNad mojim čelom kobi čudan ćuk\ni teče mutnih voda mutan huk.\nKroz mene sada vode čudni puti\nbez trunke nade, da Nirvane raj\nprogutati će ikad hropac taj\nživota samog, što se kao zmija\nu pandži nijemo nad bezdanom svija,\nkroz spiralu bola, što ko rana zja,\ndok vaseljena biva strah i prah,\na život tone u dno Okeana\nko noć bez dana.\n\n*\n\nAli - ne!\nNek se surva sve!\nNek me davi ispolinski mrak\ni bogomrak,\nnek budem uzdah čovječanskih muka,\nnek me drobi ona nepoznata ruka,\nnek budem prašak vječnog vremena,\nposljednja suza moga plemena,\nnek mi metnu Prostor mjesto bremena\nnek budem pepel zadnjeg sjemena,\nnek me vrgnu na muke titana,\nu dno zaborava, sudnjega bezdana.\nNek mi otmu spas\nu duši gnjev i glas:\nJa ću ipak rijet: nisam kriv\nšto sam živ!\nVampir je kob i tijelo, što me tišti,\nvampir je nužda i atomi ništi,\nvampir je Moloh, Jupiter i Buda,\nćoravi Udes, materija luda\nnijema sila, haos, stvar i tmuša,\na klica, iskra, život — to je duša!\nČudna moba\nna dnu moga groba.\nGmazovi, žabe, zmije, škorpioni,\ngušteri, štenad i kameleoni,\nčuvide, tenci, harpije i guje\nna strašnom gumnu vrtlože i bruje.\nNa srcu leži težak, težak bauk,\ngrlo mi grli krvav, rutav pauk,\npolip me stego i drevna aždaja,\nstuha sam posto prokletoga kraja!\nJakrep me vreba u posnom čardaku,\nmemla me jede u čađi i mraku.\nPlakavac plače, čudan svat,\nna grudima sindžir, tomruk, gvozden bat.\nKroz bolne žile vulkan glogoće,\nkroz bolne živce pakô cvokoće,\ns mjeseca me mrtvog trese padavica\nkao samoglavca, kad je zlo i tmica,\ngrizodušje na obraz mi pljuje:\nStrašna moba strašno argatuje!\nIz budžaka gnjili jadi kuljaju,\nnakaradne hale svud se šuljaju,\nkožu pali, žeže vatra sramne šuge,\nkrvlju teče lava stare kuge,\nsrce već se topi u hemijskoj jari,\nplatina se duše žari sva i pari.\nJa sam evo krasta, škrofula i rana,\nnosi me nekud snaga luđačkog orkana,\nkad u rujnom plaštu — jaoh! — grozna Mora\npade odozgora\niz sinjega dvora,\nu grozničkom grču alkohola,\nu ljutoj sili reskog vitriola,\nko zlurad oblak zluradoga mora,\npa me vitla ko mirijada\nneslućenih jada!\nProvalila se duša kao zreli čir,\ni na nju pade glavne muke teški mir!\nI zatrepti tamno velo\ni u mraku sine tijelo bijelo\nastarte krasne kao prvi grijeh.\nI hadski smijeh\nsve bliže i bliže\nvatrom liže\ni, kao zavist Kajna,\nironija tajna\nna smrt me čagljika, te ko čauš griješan\nsâm sam sebi smiješan.\nKo iz Filokteta\niz mene urla otrov ovog svijeta.\ntopovi, bombe, džemije, torpedi,\nsistemi suhi, kumiri od mjedi,\nplemići lažni — carski svodnici,\nmračnjaci tusti, vragu srodnici,\nlažovi, glumci, zlata bataljoni,\nlažni pastiri i lažni baroni,\nfraze i svetog junca robovi,\npedanti pusti, bijeli grobovi,\nžurnali lažni i lažni dragulji,\njeftine lutke i bazar-slavulji,\npokorno roblje, prljavi sofisti,\nsuvišni žarci, slatki egoisti,\npotomci Hulje i Brankovog Vuka,\ntrgovci misli, globadžije puka,\ntorkemada, Sad, Žic-Rec i Tamerlan,\nAtentati, Kleon, Bizmark, Džengiskan,\nEvrope gladne gladni tabori,\nOružan mir — oj, davor, davori! —\nDoktorski diplom u džepu bedaka,\nbludnici stari s licem crkvenjaka,\nsifilis-progres i kulturne bijede,\nnapredan narod slaboga što jede,\nEngleske polze plitki proroci,\nizgubljena sreća svetog proljeća\nu kretenskom mozgu sitog stoljeća,\nkljakavi moral gradskih cinika,\nprekrasni miris skupih klinika,\nklimavi troni, živi strojevi,\nglada i novca podli bojevi:\nAj, na meni stenju sve lokomotive,\nsuhoparne knjige, teorije krive,\nslijepom dušom plače pepel starih zala\nko Dies irae pokornog korala...\nO, kako sjetno sija dan Italije,\no, kako sjetno svira Pan Idalije!\nI iz žute kuće hrupi nova slika —\noblak sramotnikâ:\nNakazâ golih, žutih rufijana\nko iz bludišta prije sivog dana:\nKad i nujni zvuci nujne violine\nvenu kao djeca, kad im majka gine\nu tuđem negdje svijetu kao bludnica...\nO, ja sam bordel, špital, ludnica!\nVeć naduše se gajde paklene,\norgiji gore oči caklene,\ndivnoj ko Frina i Laura Dianti,\nkrv biva rubin, suze — dijamanti,\na namazani uljem sirski bikovi\nskaču ko bijesnog grča likovi\nkraj Sultana tromog i Trimalhiona.\nNa pandemonij bludni zovu bludna zvona\nkontese vite i balerine krasne,\nstarce kao jarce i Magdalene strasne...\nI dažd već gust i krvav purpur — salon guši,\na Venerin kip se već u kostur ruši...\nNa meni zebe žarki pretkov grijeh,\nmene pali leden jad i pakla smijeh.\nko temelj Skadra mene jedan grad\n- Sodom il Babel — evo mrvi sad.\nKo nitkov lanac vučem tuđe zlo\ni nitko ne zna, kako boli to!\nPedepse drevnih djedova nosim,\nstare krivice i ne ću da prosim\ntirana Boga, \"starog krvnika\",\ndok mi ponos duše snagom bola sja.\nO, za ovu patnju nema — nema jamba,\nova tragedija nema ditiramba!\nTa moja kob je\nHrvatsko groblje:\nRana i raka Petra Svačića,\ngudalo slijepca, gusle Kačića.\nU srcu sad mi kuka Ivan Gnade\na Mora hladno šapće: \"Keine Gnade\".\ngrudi mi tište turski bastioni,\nbataljoni švapski, Dužda galioni.\npastorak ja sam borbe svih giganta,\nguši me podlost lažljivog Bizanta,\nsofizam Beča, pohota Budima,\nlabirinat mračni katakompskog Rima.\n\nIII\nIspalo mi oko — išćero ga brat,\nne znam kad,\njer sam, vajmeh, roda sužanjskoga,\nroda zlovarnoga, roda horjatskoga,\npa tako nemam usred noći mira\nter eto ležim bez tankog duplira,\nbez srodne suze i bez spomenika,\nko pod onom brazdom — brazdom Kvaternika...\nKo mrtve ptice, bolovi na jata\npadaju na grob bezimen Hrvata,\ndok mlada tuži \"O jelen jelenče\" —\ni momče pjeva \"O pelen pelenče\" —\ntaj vampir što me kvači, to je poreznik,\nta Mora, što me tlači, to je izdajnik.\nTo golo more, more tuposti,\nto je Mrtvo More naše gluposti.\nU šarmantnoj pozi moderni poganac —\nnajmio ga stranac, da nam metne lanac.\nTaj klatež, što o pravdi blebeće —\non za korist tuđu laže, kleveće.\nTaj demagog morski, urlajuć ko vuk,\nmalaksale časti on je naše zvuk.\nKo babe kukaju,\nko tikve plutaju\ni novac gutaju\nte korizme gladne, zulumćari škuri,\nmlakonje, mekušci, bezočni panduri,\ntuđem sluzi sluge, tuđe prirepine,\nmešetari moje — tvoje domovine!\nPiljarice glasne, silom — barjaktari,\nruševine svijesti, žbiri i hotkari,\nsatrapi što puze, mudri idioti,\nuljezi, kajafe, lažni sankiloti\nšto mjesto žetve\nžanju kletve:\nStrpaše me u grob i to im još malo —\nHrvatske ih sise mlijeko razgubalo!\nTaj oštri klinac — zabio ga snob\nmode rob\nu glavu meni ko sejmen Pilata\nja grcam usred licemjernog blata\nskupih mladenaca, taštih kaputaša.\n\nIV\nMoja čaša\nnesrećâ je puna kao narod moj,\notrova je puna kao mišji boj\nplitkih novinara, ludih poslanika,\ntrošnih perjanica, pučkih sramotnika,\ndok golotrb seljak gine u tuđini,\njer — slobodu prose našoj domovini!\nDemokratski fićfirići,\numne mule, slavljeni oslići,\nsramotnoga stupa krasni kandidati\ni propali — pardon — äch-aristokrati\nbrijačkog tipa, lakejskoga soja:\nO, raduj se, raduj, Otadžbino moja!\nAli jao, jao —\nskrletni me demon opet kinjit stao!\nOčajnost je plamen te apoteoze,\ndelirij je vazam te metamorfoze!\n\n*\n\nIstina Bog je, laž je san\nko pijavica, gad hudosrećan,\nmora spade s mene, te ko crkotina\nna dnu ostah, ili ko od vina\nprotuha mrtva, kada urla pas\nna kobnost pomrčine kao Judin glas.\nI zapjeva kokot Petra Apoštola,\nnađem se u izbi punoj moga bola,\nuzdah sav je žut od znoja stravičnoga,\nduša jeca psalam petka velikoga,\na mlado sunce\nko života Bog\nna prag moj stupi,\ndok daleki rog\nu brsnom negdje lugu ko na bunu zove\ni na buljuk tjera vampire i snove.\nUlica već zuji kao pčela roj:\nto se na rad diže dragi narod moj,\nte mi duša klikće ko grlo hajduka,\npozabivši muku blizu našeg puka\ni rosi suzom spomen Gupca Matijaša\nko sedam ranâ Božjih bogoljubna snaša.\nTek sat nad glavom veli: smrt — smrt — smrt —\ndok kroz prozor diše moga doma vrt."
  },
  {
    "id": "151",
    "title": "Naoblačeni mjesec",
    "author": "Antun Gustav Matoš",
    "content": "Bijela bula, gospa Mjesečina\nU jezeru se stidi. Mir i mrak…\nI dok se kupa, rosnih iz dolina\nKo satir priđe blizu putnik, tašt i lak.\n\n– Boginjo sa licem androgina,\nJa volim sfinge, mlad sam, čio i jak,\nO, daj mi zvijezdu stidljivih visina\nI strasni cjelov tvoj, ko mramor nag i blag! –\n\nEj, bježi, Luno, djevice Dijano,\nI diži sjajni duvak sitno i tijano,\nJer gledat tebe sm’je tek slijepo oko tmine,\n\nA samac putnik žrtva Apolona,\nVeć hvata pustu sreću tvog Endimiona,\nPa grli groznu nemoć beskrajne visine."
  },
  {
    "id": "152",
    "title": "Napast",
    "author": "Antun Gustav Matoš",
    "content": "Ne marim što sam te dugo snubio,\nMetanišuć nisko kao rob,\nNe kukam što sam te podlo ljubio,\nKad usud to reče, huda kob.\n\nNe plačem što sam te lud izgubio,\nOdmamio kad te šuplji snob,\nŽalim što nisam te, ženo, ubio:\nTa život bez tebe živ je grob.\n\nPamtiš li? Kad si uz mene ležala,\nStraha s nepojmljivog ti si bježala,\nJer zaluđen, grozan moj je glas\n\nKo posljednji drhtao tvoj čas!\nJa sam te mirio, lago, milovo,\nKrv sam već gledo, no vrag se smilovo."
  },
  {
    "id": "153",
    "title": "Naše životinje",
    "author": "Antun Gustav Matoš",
    "content": "On i ona\nNa livadi mlado tele\nOborilo glavicu,\nZaljubljeno kao tele\nU dražesnu kravicu.\n\nNato dođe mladi mesar\nI telića poveo,\nKroz Ilicu preko malte\nNa šlopruk ga doveo.\n\nKo u nova vrata telić\nGleda naše ulice,\nNe misli na svoju kravu\nI pastirske frulice.\n\nUšao je kao kakav\nMalograđanin,\nStupajući zatim kao\nVelegrađanin.\n\nNa ladanju plakala je\nZa njim kravica,\nPlakala je kao krava,\nNe ko lavica.\n\nDržala je da je posto\nBarem ministar\nTip taj pretencjozan kò bīk\nKakav jak i star.\n\nAli njega već odavna\nKob ne sekira,\nUsred čela shvatila ga\nKobna sjekira.\n\nNo neće ga dugo plakat\nSuze jedine,\nJer i Ona postati će\nFunt govȅdinē.\n\nOn i Ona pokojni su,\nSudbo krvava,\nPokojni su, ali ih neće\nŽalit država\n\nKo Otela ili poput\nKravlje Julije,\nJer već evo hudi mesar\nNožem guli je.\n\nNi kod marve nije ovaj\nSvijet magičan:\nŽivot joj je bič i jaram,\nKonac tragičan.\n\nTȅško onom što je telić,\nTȅško kravama!\nČemu rog, kad fali soli\nNekim glavama!\n\nChanteclair\nNa bunjištu slavni kokot\nLekok de Krefker,\nK nebu diže moćnu pjesmu:\nNovi Šantekler.\n\nMeđu kokam on je kao\nSultan Soliman\nPa se prči, pa se gizda\nKao Kulin-ban.\n\nOn u kljunu zoru nosi,\nA u pjesmi dan,\nHrabar je na svome gruntu\nKao domobran.\n\nSve do sunca već se penje\nKukurikukuj!\nA odasvud odjekuje:\nČuj, i mi smo tuj!\n\nKad al eto kuharice:\nBaš kad htjede spat,\nKrasnog pijevca uhvatila,\nOdsjekla mu vrat.\n\nPoezija i junaštvo,\nČemu ti sve to?\nU juhu već pretvoren je\nKokorikoko.\n\nOd staroga vrlo pijevca\nČorba dobra je,\nKo od drevne kvočke vrlo\nDobra čorba je.\n\nPjesniče, i ti bi mogo\nČorba postati,\nUspjelo da već ti nije\nČorbom ostati.\n\nKralj prognanik\nU gričkoj gajbi čami orao\nS okom munje i Napoleona,\nPa mu vele stara grička zvona:\n– I ti si sužanj postat morao! –\n\nNa prsa gordu glavu spustio,\nPod njim crijeva i kosti stare mačke,\nNa šetalištu rugalice đačke,\nA orô s oka suzu pustio.\n\nI reče vrabac s krova bližnjega:\n– Što plačeš, čičo, brate one bene\nŠto bješe rob na klisuri Helene,\nJer mučio je svoga bližnjega?\n\nJa moram tebe dotle fopati,\nDok u pô plača i u pola smeja\nNe počnu tebe na radost muzeja\nKo faraóna, brate, šopati! –\n\nKod ovih riječi orô žalosno\nO tle se sruši poput Faetona:\nKo suza pade, suza miliona,\nA vrabac živživžiče pakosno.\n\nLjubav i daljina\nStari majmun, spodoban Darwinu,\nMortale salto, radost susjeda,\nSvi ga znaju koji su pri vinu\nPod brdom pili grada Susjeda.\n\nKomičar taj stari, nikad ružan,\nNa lancu slika melankolije,\nVječno kunja nevoljan i tužan,\nA Ona ne zna On da voli je.\n\nNe zna Ona koju je Talijan\nNa ruci svojoj dično nosio,\nKad je slavom nakresan i pijan\nKod Aralice filir prosio.\n\nAh, i jopac srdašca imade,\nCinizmom premda sve iskrivljuje,\nPremda pravi komične parade\nI pelivanstvom svijet zadivljuje."
  },
  {
    "id": "154",
    "title": "Nekad i sad",
    "author": "Antun Gustav Matoš",
    "content": "Nekad je bila čedna sličica\nOčiju krupnih, bijeloga čela;\nNikada nije vješta kičica\nSkladnijeg našla duha i tijela.\n\nNevina riječ joj – drobna ptičica,\nŠevina pjesma vedra i smjela,\nDuša joj bješe slatka pričica\nMomačkog srca, čista i bijela.\n\nSada pak – Bože! – oči pažljive\nNalaze na njoj zjeni lažljive,\nPatvoren zub i glumački osmijeh.\n\nKad sam joj sinoć prst poljubio,\nPitah se: – Zar si ovo ljubio? –\nPitah, i prokleh život kroz posmijeh."
  },
  {
    "id": "155",
    "title": "Nemoć",
    "author": "Antun Gustav Matoš",
    "content": "Kad je bila djevojčica mala,\nNije znala ni pisati dama,\nHvala bogu, otkad se udala,\nNe zna više ni spavati sama."
  },
  {
    "id": "156",
    "title": "Notturno",
    "author": "Antun Gustav Matoš",
    "content": "Mlačna noć; u selu lavež; kasan\nćuk il netopir;\nLjubav cvijeća - miris jak i strasan\nslavi tajni pir.\n\nSitni cvrčak sjetno cvrči, jasan\nkao srebren vir;\nTeške oči sklapaju se na san,\ns neba rosi mir.\n\nS mrkog tornja bat\nbroji pospan sat,\nblaga svjetlost sipi sa visina;\n\nKroz samoću, muk,\nsve je tiši huk:\nŽeljeznicu guta već daljina."
  },
  {
    "id": "157",
    "title": "Od Toleda pa do Avinjona",
    "author": "Antun Gustav Matoš",
    "content": "Od Toleda pa do Avinjona,\nOd Firence pa do Pampelune,\nNajljepša si, srca mog madona,\nSjetna suzo moje tužne strune.\n\nU tišini samotnog balkona\nSini ko na nebu draga Luna,\nSmetni s uma dosadnog barona\nŠto ga ljubiš, jer je baron bluna.\n\nRiječ ti dajem da on sada igra\nTarok u svom krugu talmi-kluba;\nSve do zore trajati će igra,\nGdje će dama padati na puba.\n\nNekad si me usred tihog vrta\nMazila pod nogama ko paža,\nLežao sam pokraj tvoga hrta,\nK jurišu me izdala kuraža.\n\nSjećaš li se priče, o, Manono?\nKad ti pričah, tekle su ti suze,\nPa kad jeknu Angelusa zvono,\nTi mi kosu nježno ljubit uze…\n\n“Grofica je hrabrog paža svoga,\nSlavnog trubadura Kabestena3\nVoljela ko na oltaru Boga,\nMada bješe hercegova žena.\n\n“Muž njen, ljuti neprijatelj roga\n(Jer tek volu nije rog blamaža),\nNamami u lov takmaca svoga\nI u šumi ubi krasnog paža.\n\n“Iščupano srce mu ispeče,\nPonudi ga kao biftek ženi\nI pri stolu podmuklo joj reče:\n– Je l’ ti momak tečan, reci meni? –\n\n“- Vrlo sladak, slađi nego ikad! –\nReče ljuba paža Kabestena\nI niz kulu skoči, da je nikad\nMuž ne skvrne osvetom kretena…”\n\nDaj se sjeti ove priče stare,\nPa mi spusti ljestvice u svili,\nVeć se Amor budi iz gitare,\nPa se diže k mojoj bijeloj vili.\n\nSamo reci, srca moga damo,\nPa ću čupat živo srce sebi,\nReci, dušo, daj mi reci samo,\nPa ću živo srce dati tebi.\n\nTo je sve što ponudit ti smije\nMoja plaha, skromna serenada,\nFad je tamo, ljubavi gdje nije,\nSrce, dušo, nije safalada.\n\nU tišini samotnog balkona\nSini, dušo, kao sjajna Luna,\nSmetni s uma tvojega barona\nŠto ga pumpaš, jer je baron bluna.\n\nPrimi mene u svoj topli stanak,\nPrimi me, jer ljubav nema greha,\nSpusti ljestve, jer me hvata sanak,\nPrimi me i skuhaj malo teha."
  },
  {
    "id": "158",
    "title": "Ovo nije obična gnjavaža",
    "author": "Antun Gustav Matoš",
    "content": "Ovo nije obična gnjavaža:\nČujte pjesmu posljednjega paža.\nPitate me, moje gospe, šta sam:\nNišta nisam, to jest – pjesnik ja sam,\nFini pjesnik, 3 filira redak,\nHoću reći, da baš nisam bedak\nKao ona naša glupa stoka\nŠto još čita našeg Gjuru Cmoka.\n\nSilno ljubim, ali ne znam koga,\nNemojte me tužiti, za Boga,\nJer bi mogo uredovat Cuvaj.\nDaj se, Cuvaj, senjske ruke čuvaj\nJerbo svaki ko Hrvate gnjavi\nDobiti će makar kad po glavi.\n\nTo međutim nije interesantno,\nPa baš ne bi bilo elegantno,\nDa zbog toga, što nas grijavi Pešta\nDopanem ko Stipa Radić rešta,\nJerbo onda jedna cura mala\nPoljupca mi svoga ne bi dala."
  },
  {
    "id": "159",
    "title": "Per pedes apostolorum",
    "author": "Antun Gustav Matoš",
    "content": "Pod mirom lipe, u idili trave\nLeži grabancijaš, stari, slavni đak,\nUokolo stego duše strah i mrak,\nA mjesec priča selu bajke plave.\n\nI “stara kuća” traži nove slave,\nNovog vazma mutnim nebom znak;\nObuzme ga sanak blag i lak,\nA Vila klekne pored lude glave.\n\nO spavaj, reče, nado moga roda,\nNa rodnoj grudi jačaj se, okrijepi,\nI čekaj novo svijetlo, čekaj i ne strepi!\n\nVeć sa brda pjeva crvena sloboda,\nA divne vode, Jadran, Drava, Una,\nU krvi plamte… Ustaj! Sunce! Buna!"
  },
  {
    "id": "160",
    "title": "Pjesnik",
    "author": "Antun Gustav Matoš",
    "content": "On o svemu dvoji. Ali u slobodi\nU koju sumnja, crkva mu je sveta,\nPa u nju gleda žarom suncokreta,\nGusarskom kad brazdom samac brod mu brodi.\n\nOn je lik u mutnoj, uzburkanoj vodi\nI traži tamjan neviđenog cvijeta\nŠto samo u srcu raste i vječno cvjeta:\nOn za tobom, Dušo, lijepa i slijepa, hodi.\n\nA kad padne, umre, bogzna gdje i kako,\nOn što nije nikad sebe radi plako\nOstavit će tražen cvijet u suzama.\n\nUzmi ovo duše, rode, bratskom rukom,\nNek ti kao zvijezda pjeva za klobukom,\nŽrtvovo kad budeš našim muzama."
  },
  {
    "id": "161",
    "title": "Pod florentinskim šeširom",
    "author": "Antun Gustav Matoš",
    "content": "U ekstazi duša već je plijen,\nBuonarroti! tvojijeh milina,\nFiorenza stara u taj tren\nJavlja nam se smiješkom Rujnog Krina.\n\nTo je smiješak kakvog voli Taine,\nPun junaštva, plastike i vina,\nOsmijeh snage, genija – eh bien:\nPosmijeh Franje, asiskoga sina.\n\nSveci i junaci! vaš nas dar\nKao kruna postignutog cvijeta\nZanosi, al umjetnički čar\n\nOpaja nas bojom višeg svijeta,\nKojom Dante, poput sarkofaga,\nSlika što je duši duša draga."
  },
  {
    "id": "162",
    "title": "Poslanica svojima u Zagrebu",
    "author": "Antun Gustav Matoš",
    "content": "Mome didi ljubim ruke i bijele ruke\ni u duhu mu kradem rakiju.\nMome tati ljubim ruke i rusu bradu\ni u duhu mu kradem duhan.\nMojoj mami ljubim ruke i čelo\ni u duhu joj kradem kompot.\nMojoj sestri ljubim oči\ni u duhu joj jedem žemlju kad ju sakrije.\nMome Laviću ljubim lice\ni u duhu mu dajem prevalemus, što mi ne piše.\nMoga maloga Fiucka, moga Minceka ljubim u ustašca\ni u duhu mu ispijam kafu.\nI Baru pozdravljam i u duhu obirem mlijeko.\nJoš jednom vas sve ljubi i pozdravlja."
  },
  {
    "id": "163",
    "title": "Poznata neznanka",
    "author": "Antun Gustav Matoš",
    "content": "Za jablanima, punim zimzelena,\nU hrvatskom su kraju bijeli dvorovi;\nTu sama snatri plemenita žena,\nKad cvatu lipe i dišu borovi.\n\nUz pali oltar grčkih uspomena\nU njenoj duši plaču sveti horovi,\nA mjesec misli da je zaljubljena,\nJer čezne kako čeznu viši stvorovi.\n\nOd malijeh je vazda gledam nogu\nI klanjam joj se, kao drugi Bogu,\nNo naslikat je nikad znao ne bih.\n\nTek slutnjom glasa i slatkog profila\nJa primih od nje labudova krila\nŠto nose pean, zvijezdo Venus, k tebi!"
  },
  {
    "id": "164",
    "title": "Prababa",
    "author": "Antun Gustav Matoš",
    "content": "Tih pritvorenih usta rajski med,\nTaj turban s krupnom viticom ampira,\nNeoskvrnut taj pogled, blag i svet,\nTa blijeda ruka još bez kavalira:\n\nKo mlade višnje pupoljsti cvijet,\nTaj krotki posmijeh ljubavi i mira\nNa savremeni gleda gadni svijet\nIz debeloga prašnoga okvira.\n\nJoš danas vidim babin smrtni čas,\nNa odru sreće svu karikaturu,\nNjen krezub grč i zbrčkanu figuru.\n\nIz mrtvih žica hromog glasovira\nTek katkad čujem valcer, jeku s pira\nI harfu, smijeh, sve tiši ženski glas…"
  },
  {
    "id": "165",
    "title": "Pravda",
    "author": "Antun Gustav Matoš",
    "content": "U žutom strahu tone sud i sudnica,\nA osuđenik, kobni sin Saturna,\nU očaj zuri, Otelo bez koturna,\nI veli: — Ljubljah, ubih: bješe bludnica.\n\nDa žalim, nemam što, jer svijet je ludnica\nI kasarna i buturnica tmurna,\nA zločin čeka, crni zvuk nokturna,\nDok jekne novom ljudstvu sveta budnica. —\n\nI jednog jutra, vješala gdje bulje,\nOdvedoše ga, ter ga zemlji daše.\nA njegov nevin sin sa žigom hulje\n\nJoš nije znao, kakvo sunce sjaše\nTog dana njemu sitnom, jer pogubiše\nI njega jutros, kad mu oca ubiše."
  },
  {
    "id": "166",
    "title": "Pri svetom kralju",
    "author": "Antun Gustav Matoš",
    "content": "Prozor Stjepanovog Doma\npriča gotski san;\nModri tamjan i aroma\npuni sveti stan.\n\nStanac kamen, hrabri Toma\nErded, Bakač ban,\nheroj sisačkoga sloma\nsja ko onaj dan.\n\nU katedralu, kad su teške noći,\nna Banov grob zna neka žena doći\ns teškim križem cijele jedne nacije,\n\nA kip joj veli: Majko, audiant reges:\nRegnum regno non praescribit leges,\ni dok je srca, bit će i Kroacije!"
  },
  {
    "id": "167",
    "title": "Prkos",
    "author": "Antun Gustav Matoš",
    "content": "Apolon, slušajući skladne zvuke\nTakmaca svoga, Marsije plesača,\nNenavidan ko Bog i kivan s bruke\nIz pizme kazni boljega svirača.\n\nO deblo veže umjetnice ruke\nBezazlenoga frigijskoga vrača\nI udari ga podmuklo na muke\nLišavajući očiju pjevača.\n\nI rekne smijač: – Zavidniče, Bože,\nTiranstvo tvoje sve na svijetu može:\nPogubiti, pa čak i ljubiti;\n\nNo ja što mogu, Bog tek može htjeti\nJer sve da hoće, ne može umrijeti\nI kao smrtnik sebe ubiti."
  },
  {
    "id": "168",
    "title": "Prosjak",
    "author": "Antun Gustav Matoš",
    "content": "Darujte me, milujte me,\nKrajcárak je darak mali,\nTorba gola, podne pali,\nSokak prazan, gori tjeme.\n\nTješiti me niste znali,\nPropada vam kućno sljeme,\nZatire se naše sjeme,\nSunašca mi niste dali. —\n\nI očne rupe, pune krvi i mira\nU vječnost tonu, a misli po svetu\nSlijepe lete ko pčela po cvetu.\n\nBožanski dronjak carske drame sneva,\nI sluša sunce Feba i Omira\nO Strahinj-banu kako gordo pjeva."
  },
  {
    "id": "169",
    "title": "Prvi stihovi",
    "author": "Antun Gustav Matoš",
    "content": "Uzmite taj cvijetak, nikada ne vene,\nTo je krasni cvijetak uspomene\nNa kojoj se može glodat dosti,\nJoš joj nisu oglodane kosti!\nUspomene, to je posno jelo…\nUčinite dakle dobro djelo,\nSjetite se mene kad Vam bude fad\nI ako me bace u fatalni hlad.\n\nPosvetite misô koju prijatelju svome,\nPa će proći boli, a u srcu mome\nUspomena ova nek nam srca spaja,\nDa premosti more koje nas razdvaja.\nU toj uspomeni ja ću blažji živjet,\nPonijet ću ju sobom u beskrajni svijet!"
  },
  {
    "id": "170",
    "title": "Relikvija",
    "author": "Antun Gustav Matoš",
    "content": "Gdje su, recite mi, oj vi duge noći,\nUsne, što su rujni život pjevale?\nGdje su blage, tople, nasmijane oči,\nŠto su kao Božje sunce sijevale?\n\nOdoše u pepeo, kao svete moći,\nGrudi što su našu sreću snijevale,\nKrenuše za jekom, kud će i uzdah doći,\nRiječi što su nas ko duh ogrijevale.\n\nSamo pregršt písmā draga ova žena\nOstavi nam, punu slatkoga parfena,\nNo i taj će miris skoro prestati,\n\nA za pregaženom ružicom Sarona\nPlakati će pjesnik suzom miliona,\nPa će ko taj dušin tamjan nestati."
  },
  {
    "id": "171",
    "title": "Revija I.",
    "author": "Antun Gustav Matoš",
    "content": "Mili Bože, kud sam pošo?\nK izborima ja sam došo,\nNe znam, čemu dadoh glas.\nDa sam, braćo, ovo znao,\nGlasa njemu ne bih dao,\n– Kažu – frigati će nas.\n\nMili Bože, kud sam zašo,\nNaroda još nisam našo,\nAli gulaš nađoh ja.\nJa i razni trafikanti,\nKorteši i špekulanti,\nPravi purgar jesam ja!\n\nJedan šmira, drugi kara,\n“Dobiti ćeš komesara”,\nTreći veli: “Ti si tat”.\nRauch zatvara, Hamruš špara,\nČini mi se, sve me vara:\nČuješ, Zagreb, hodi spat.\n\nJoš Hrvatska nij’ propala,\nNek se hrusti šaka mala,\nŠtrik nam mećeju za vrat,\nGlasna, jasna od pameti,\nMogli bi me još zapreti,\nZato, Miško, hodi spat.\n\nJedni su za Starčevića,\nDrugi su za Tomašića,\nTreći za koaliciju.\nOvo nije pravi posel,\nPostal bum na koncu osel,\nŽivi Bog policiju!\n\nOvaj ide mirno v Peštu,\nDrugi opet ima v reštu\nProti volji mukte stan.\nProsto zrakom ptica leti,\nTeško j’ živet, teže umreti,\nMeso j’ skuplje saki dan.\n\nPlovi, plovi, moja lađo, –\nPameti ja još ne nađoh,\nAli nađoh čašicu;\nZagreb-grade, ti si bijeli,\nJer si crn i blatan cijeli,\nTebi ovu zdravicu.\n\nMakar stojiš, ti se krećeš,\nMakar padaš, ljosnut nećeš,\nKako tvrde glupani.\nOni što su danas s vama,\nJesu bogme proti nama\nPak će biti lupani.\n\nDugo već nam veli Pokret\nDa će biti silan okret\nNarodne politike.\nOj, Hrvati, braćo mila,\nDugo već nas vodi sila\nNarodne pol-litrike.\n\nHajd, junaci, naprijed žurno,\nJer je vrijeme mučno, burno,\nHajd, junaci, ali kud?\nMiruj, Zagreb, srce moje,\n“Jadran” ima novce tvoje,\nDumi želim sretan put!\n\nIzbori su srećno prošli,\nNovi ljudi su nam došli,\nJa sam već posijedio,\nA Hrvatu, siromaku,\nJoš je veći mrak u mraku,\nOtkad je pobijedio."
  },
  {
    "id": "172",
    "title": "Revija II.",
    "author": "Antun Gustav Matoš",
    "content": "Doktor Dragec bit će miran,\nJer je već penzioniran.\nKao pticu u zatvori\nZa vlašću ga želja mori.\nOtišlo je carstvo tvoje,\nMiruj, miruj, srce moje.\n\nŠkole podizo je jako,\nMnog je školnik ljuto plako,\nAvansmane svim je dao,\nProtežirat tek je znao\nOvaj gazda svake boje.\nMiruj, miruj, srce moje.\n\nDva je doktorata imo,\nŠtrosmajer je njega primo.\nBješe opozicionalac,\nPostade pozicionalac\nKog se i munkači boje.\nMiruj, miruj, srce moje.\n\nŠebig kao prosjak bješe,\nUsne mu se lažno smiješe.\nI kad igra mukte šaha\nGuli kakvog siromaha\nKojemu se groši znoje.\nMiruj, miruj, srce moje.\n\nNikom ništa nije dao,\nKao kelner on je pao.\nMal da nismo mi za bana\nDobili tog šmucijana\nKoji ne zna duša što je.\nMiruj, miruj, srce moje.\n\nStari vampir bio ti si,\nČovjek nikad bio nisi,\nŠkrtac, tiran, jezuita,\nIdealni hipokrita.\nČekaj, doć će vrag po svoje.\nMiruj, miruj, srce moje.\n\nLegendaran ti ćeš ostat,\nSad kučeber možeš postat.\nS Hrvatskom u svome košu\nMožeš slagat filir grošu.\nS groši ti se grijesi broje.\nMiruj, miruj, srce moje."
  },
  {
    "id": "173",
    "title": "Revija III.",
    "author": "Antun Gustav Matoš",
    "content": "Gorom idu do dva pobratima;\nJedno bješe Miloš Ogrizina,\nDrugo bješe Vanja zastupniče.\nPa besjedi zastupniče Vanja:\n“Ogrizino, da te Bog ubije,\nIli su ti lađe potonule,\nIli su te gdjegod izabrali.\nDa ti nisu ćurke kruh odnijele?”\nVeli njemu Miloš Ogrizina:\n“Nit su meni šajke potonule,\nNit je mene narod izabrao,\nNit su meni ćurke kruh odnijele,\nVeć su mene bacili iz stranke\nZa koju sam dično vojevao\nKao vođa braće legionaša.\nBacili su na mene prokletstvo\nTi Hrvati – crn im obraz bio –\nKao nekad na dramu Prokletstvo\nKoje sam se Kaptolu za volju\nOdrekao na Kosovom Polju.\nReci mi što sad da činit znadem?\nVjeruj mi da brigâ sto imadem.”\n“Ogrizino, Bogom pobratime,\nNije ovo golema nevolja.\nBlamiran si, kako evo reče,\nAl to tebi ništa škodit neće,\nJer jest nešto što te naprijed kreće.\nUzmi divit i bijelu hartiju,\nUzmi kakvu popularnu pjesmu\nKao ono Hasanaginicu,\nZa teater ti je aranžiši!\nO narodnoj slozi deklamiši,\nNapravi si parčence reklame\nKo što s’ pravi za sve tvoje drame\nPa će slavit Hrvatska te cijela,\nVuk će sit i koza bit će cijela.\nNije, brate, Zagreb grad blamaže,\nVoli Zagreb onog koji laže,\nZagrepčan se plaši tek gnjavaže.”\nOgrizina vrli savjet primi\nPa se baci Vuku na ramena\nI nadrlja Bana Strahinića\nPunog sloge Srba i Hrvata\nDa kritiku slavosrpsku smiri.\nNu da vidiš čuda i belaja.\nKad je došla strašna premijera,\nUzaman je znojila se Vavra,\nUzaman se vikalo o slozi,\nUzaman je udarala klaka,\nVrag odnese devet Jugovića,\nVrag odnese starca Jug-Bogdana,\nVrag odnese ljubu Anđeliju.\nStrahinić je zaklo Ogrizića\nKao onog crnog Arapića.\nOsta Vanja nogom kopajući,\nA ja odoh kući pjevajući."
  },
  {
    "id": "174",
    "title": "Samotna ljubav",
    "author": "Antun Gustav Matoš",
    "content": "Ponoć već je prošla, svjetlo mi se gasi,\nNa baršunu crnom leži teška noć;\nČelom mi se truni spomen tvojih vlasi –\nLjubavi daleka, kad ćeš, kad ćeš doć?\n\nOtišla si. Gdje si? Ko da umrla si,\nUdaljenost ima smrti tužnu moć,\nSrcem srsi, strasti, dušom sumnje, strâsi –\nPoginut ću noćas i za dragom poć.\n\n– Ljubav nije sreća! – znaš li kad mi reče? –\n– Ljubav, to je rana, i ta rana peče,\n– Ljubav boli, boli, kao život boli,\n– Teško, teško onom koji jako voli. –\n\nNisi pravo rekla. Ljubav bol je, plamen,\nAli muči samo kad sam sam – ko kamen."
  },
  {
    "id": "175",
    "title": "Savremeni simbol",
    "author": "Antun Gustav Matoš",
    "content": "Lica kao Darwin, đak naturalizma,\nMajmun, Magnus Parens, buhe trebi sebi,\nUhvaćen je, martir, pa se, pun cinizma,\nLiberalno buni protiv samom sebi.\n\nNekad gorski satir, sok idealizma\nBüchnerovih knjiga, on sad ne zna gdje bi\nDeponiro plazmu svog herostratizma,\nPa od muke, kritik, buhe sebi trebi.\n\nRutavac na glasu, dika zoologa,\nOn se svemu ruga u ime nature,\nNaš artizam mu je tip karikature\n\nGdje se vidi refleks duha njegovoga.\nTaj Prometej, žrtva haeckelskog monizma,\nSudi nas kroz prizmu svoga majmunizma."
  },
  {
    "id": "176",
    "title": "Serenada",
    "author": "Antun Gustav Matoš",
    "content": "Ja te volim, jer si fantasta\nko žuta Luna i stara gitara,\nko slatka nježnost slavujeve pjesme,\nšto majsko veče bojom tuge šara.\n\nJa te volim, jer si ko zvijezda:\nvisoko - sama, i suze jer tvoje,\nšto krišom plačeš, ko kajanje truju\ni more budne, mučne noći moje.\n\nJa te volim, jer si ljubav Zemlje\niz koje niknuh, Hrvatice draga:\nKo Bogomajka na Kamenih vratih\nšto dušom sija kada preko praga\ngričkog bruji mračni Angelus.\n\nJa te ljubim! Zašto? Ne znam. Jer si\nmi draga, dušo, ko nada što vara,\nko sjetne pjesme i sjene što veze\nta žuta Luna i gitara stara."
  },
  {
    "id": "177",
    "title": "Sirotica",
    "author": "Antun Gustav Matoš",
    "content": "Pred mračnim hramom mršavo siroče,\nProzeblo, s okom već bez plamena,\nNa mrazu zebe: – Smiluj mi se, Oče! –\nU ljetnom rupcu oko ramena.\n\nA Bog sa križa kanda sići hoće,\nNo kip je leden, sav od kamena,\nA oči se martiru grozno koče\nU agoniji kobnog amena.\n\nOj, prva muko nepoznate žene,\nJa ne vidjeh te nikad, al su mene\nTo cijelo veče suze palile –\n\nTe dječje suze, što su, čedo ludo,\nPred mrtvom crkvom, čekajući čudo,\nTvoj šal i moje srce zalile."
  },
  {
    "id": "178",
    "title": "Sonet Ljubi Babiću Đalskome",
    "author": "Antun Gustav Matoš",
    "content": "Od čuda se svatko krsti svetim krstom:\nLjuba Babić posta čak prirodoslovac!\nHtio bi da proda sve pod gotov novac\nDogme proglašene monističkim Krstom.\n\nS kojom ide, ljudi, sisavaca vrstom\nZoološkom ovaj ljubavnički lovac,\nOd Muza i uma ostavljen, udovac?\nZa Krafft-Ebinga bi bio čovjek s prstom.\n\nKnjiževniče, ču li što nam kaza Ljuba,\nNenadani pjesnik majčice nature,\nŠto je studovaše revno – – do mature?\n\nNe mari! Jer više vrijedi tvoja ljuba\nNego učenosti Häckla i Darwina,\nViše pjesma, cvijeće i nebeski dar vina."
  },
  {
    "id": "179",
    "title": "Srodnost",
    "author": "Antun Gustav Matoš",
    "content": "Đurđic, sitan cvjetić, skroman, tih i fin,\ndršće, strepi i zebe kao da je zima.\nZvoni bijele psalme snježnim zvončićima\npotajno kraj vrbe, gdje je stari mlin.\n\nPramaljeća blagog ovaj rosni sin\nnajdraži si nama među cvjetovima:\nBoju i svježi miris snijega i mlijeka ima,\nnevin, bijel i čist ko čedo, suza i krin.\n\nVišega života otkud slutnja ta,\nšto je kao glazba budi miris cvijeća?\nGdje je tajna duše koju đurđic zna?\n\nIz đurđica diše naša tiha sreća:\nMiris tvoga bića, moja ljubavi,\nslavi drobni đurđic, cvjetić ubavi."
  },
  {
    "id": "180",
    "title": "Stara pjesma",
    "author": "Antun Gustav Matoš",
    "content": "O, ta uska varoš, o ti uski ljudi,\no, taj puk što dnevno veći slijepac biva,\no, te šuplje glave, o, te šuplje grudi,\npa ta svakidašnja glupa perspektiva!\n\nČemu iskren razum koji zdravo sudi,\nčemu polet duše i srce koje sniva,\nčemu žar, slobodu i pravdu kada žudi,\nusred kukavica čemu krepost diva?\n\nMeđu narodima mi Hrvati sada\njesmo zadnji, robovi bez vlasti,\nosuđeni pasti i propasti bez časti.\n\nDomovino moja, tvoje sunce pada,\nni umrijeti za te Hrvat snage nema,\ndok nam stranac, majko, tihu propast sprema."
  },
  {
    "id": "181",
    "title": "Suza",
    "author": "Antun Gustav Matoš",
    "content": "Otkada sam, željo moja,\nTvoju suzu popio,\nNisam više, pile moje,\nCrnog oka sklopio.\n\nKad sam ono, tugo moja,\nCijelu noć te ljubio,\nPamet sam i dušu, dušo,\nSreću sam izgubio.\n\nOtkada sam, diko moja,\nTvoju suzu popio,\nU hajduke htjedoh poći,\nPa sam ti se propio."
  },
  {
    "id": "182",
    "title": "Tajanstvena ruža",
    "author": "Antun Gustav Matoš",
    "content": "U mome tajnom vrtu ćuti dreka\nRogobornog vijeka. Sjajni majevi\nKroz miris lebde uz rijeku meda i mlijeka —\nOj, snovi mog života, modri krajevi!\n\nJer duša moja bašta je daleka,\nVisok zid je čuva, sfinga i zmajevi,\nTud šeta draga žena, duše jeka,\nA njenim bićem struje sveti gajevi.\n\nZoveš li se Cintija, Sibila,\nKakvoga si lika, ne znam reći,\nZnam te kao sebe i nemam za te riječi.\n\nKao sanak diraš moje zjene,\nNe znam, što si, djevojka il vila —\nO, tajno moga vrta! O, ružo moje sjene!"
  },
  {
    "id": "183",
    "title": "Tuga vidika",
    "author": "Antun Gustav Matoš",
    "content": "Na humku iznad starog sela\nU sjeni mir i vječni hlad,\nUz lipu drvena kapela\nS vidikom čak na grad.\n\nKo materina prsa bijela\nTo brdo blažilo bi jad,\nDa naokolo zemlja cijela\nNe čeka sraman pad.\n\nTišinâ ima, gdje se čuje\nŠto genij domovine snuje,\nNo nema više nas!\n\nGdje glasnije ti srce kuca,\nOj dome naš, tu naše puca\nTvoj razbirući glas!"
  },
  {
    "id": "184",
    "title": "U bolnici",
    "author": "Antun Gustav Matoš",
    "content": "Čista ko nad grobom suza blista\nS ručicom na čelu bolnikovu,\nSluša zvona što u nebo zovu,\nDivna duvna s okom ametista.\n\nMoli tužna raspetoga Krista,\nKo za dušu Eva Abelovu,\nNeka primi ljudsku žrtvu ovu,\nNe znajuć da voli ateista.\n\nOn pak šapće: – Život, seko, gubim\nSad, kad tebe, uveoče, ljubim,\nTe i smrt kraj tebe biva draga.\n\nS cjelovom na svetoj tvojoj ruci\nImam kratak raj u smrtnoj muci,\nSmrtni grijeh me spasava od vraga."
  },
  {
    "id": "185",
    "title": "U travi",
    "author": "Antun Gustav Matoš",
    "content": "Živa zvijezda s vedrog neba, ševa,\nTrûnī biser pjesme prašnim putima,\nŽito šušti, bijeli oblak snijeva,\nKukci zuje među cvijetim’ žutima.\n\nU daljini, među granjem, selo\nPruža molbu tornja k nebu skrušeno,\nVjetar hladi uznojeno čelo\nI na plotu vitla rublje sušeno.\n\nKukovača, majskog grma dika,\nDiše mlijekom ženske puti i ljubavi.\nTamo iza srebrenog vrbika,\nBlizu mlina, pjeva slavić ubavi.\n\nHrvatska, oj to su tvoji glasi,\nČežnje tuđinskoga moga stradanja:\nTuđi vjetar ledio mi vlasi,\nSad ih mrsi cjelov tvoga ladanja!\n\nMeđu granjem, u daljini, selo\nDiže k suncu uzdah tornja skrušeno,\nVjetar hladi umireno čelo\nI u zraku vitla rublje sušeno."
  },
  {
    "id": "186",
    "title": "U vrtu",
    "author": "Antun Gustav Matoš",
    "content": "U mraku žubor, vrelo — slušaj, dušo:\nTo izvor mog života romori;\nKroz šiprag hihot, vile — miruj, dušo:\nTo moja sreća tebi govori;\n\nU grmu prvi slavulj — ćuti, dušo;\nTo moje srce tebi biljiše;\nU ljesi prvo cvijeće — diši, dušo:\nTo moja duša tobom izdiše;\n\nTišinom struje, sjene — dršći, dušo:\nTo mjesec — zanos — k nama silazi;\nKroz zvijezde čežnje, slutnje — umri, dušo:\nTo smrt i ljubav k nama prilazi."
  },
  {
    "id": "187",
    "title": "U zatvoru sam bio ja",
    "author": "Antun Gustav Matoš",
    "content": "U zatvoru sam bio ja\nI ne znam, zašto stari\nZavedoše me, brucoša,\nTi matori bećari,\nPa batina sam dobio\nPo Turovome polju\nTe nemam više lumpati\nBaš nikakovu volju.\n\nTi misli neke prevrćeš\nKraj čaše starog vina\nI ne znaš da me ranila\nPo glavi (pokazuje na tur) neka svinja\nPa morah ić k Mandàlici\nDa vîdām teške rane,\nDok ti si tu premještao\nKo Khuen naše bane.\n\nNatoči meni čašicu\nDa vračim ovaj jammer\nPo mačkama što zovu ga,\nTi znaš već, Katzenjammer,\nI reci mi što novine\nIzmeđu retka kažu,\nJer zajedno sa Dečakom\nI Novostima lažu."
  },
  {
    "id": "188",
    "title": "Umoran već stigo",
    "author": "Antun Gustav Matoš",
    "content": "Došla jesen! Hladan vjetar duva,\nJad me bije pustoj u tuđini,\nSve mi osta tamo za oblacim’,\nTamo, – tamo, ah – u domovini!\nTamo, gdje se grad pod brdom diže,\n– Naše slave znamen pomlađeni –\nTamo mi je sreća omrknula,\nDa ne grane više nikad meni.\n\nZbogom, oče, i ti, majko, – zbogom!\nVaše dijete muči glad i bijeda,\nSrce mu je bolom otrovano,\nVeć je puklo od golemog jeda!\nZbogom i ti, čija divna slika\nDuh mi prati kao slatka sjena,\nZbogom, Branko! uvelo nam cvijeće,\nNesta sreće, osta uspomena!\n\nZbogom, raju! oj, da ovaj vijor\nSuze moje do tebe ponese,\nDa ih stvori bisernim pozdravom\nI u tvoja čarna njedra strese!\nZbogom, Branko! Dušo! bez tebe mi\nSmrt je ovo grozno grobovanje,\nA sloboda u toj tuđoj zemlji\nTeža mi je nego robovanje!\n\nZbogom da ste, polja i doline,\nŽupni humci i vrletne gore,\nGuste šume, grozdni vinogradi!\nZbogom i ti, Jadrijansko more!\nBože! Kad će moje žedne grudi\nNapiti se zraka hrvatskoga?!\nDomovino! Kad će tvoje sunce\nOgrijati vjernog sina Tvoga?\n\nDan će doći, – oj, pred dušom mojom\nSinu sablje Zvonimira blijesak,\nPuške bruje, barjaci vijore,\nKanda čujem topa grom i tresak!\nDan će doći! Oh, i ja ću tada\nPohrliti kući hrabrom nogom,\nAl do onda – zbogom, mili dome,\nHrvatska, oj divna majko, zbogom!"
  },
  {
    "id": "189",
    "title": "Utjeha kose",
    "author": "Antun Gustav Matoš",
    "content": "Gledao sam te sinoć. U snu. Tužnu. Mrtvu.\nU dvorani kobnoj, u idili cvijeća,\nna visokom odru, u agoniji svijeća,\ngotov da ti predam život kao žrtvu.\n\nNisam plako. Nisam. Zapanjen sam stao\nu dvorani kobnoj, punoj smrti krasne,\nsumnjajući da su tamne oči jasne\nodakle mi nekad bolji život sjao.\n\nSve baš, sve je mrtvo: oči, dah i ruke,\nsve što očajanjem htjedoh da oživim\nu slijepoj stravi i u strasti muke,\n\nU dvorani kobnoj, mislima u sivim.\nsamo kosa tvoja još je bila živa,\npa mi reče: Miruj! U smrti se sniva."
  },
  {
    "id": "190",
    "title": "Zvono",
    "author": "Antun Gustav Matoš",
    "content": "Ovo zvono, što ko titan stenje\nPod tuđim nebom, mene sjeća sada\nDrugog zvona, kad u psalmu kòbī\nNad mizerijom rođenog mi grada.\n\nTuguj, srodno zvono! Daruj bolu,\nŠto sad s tobom trpi, crna jedra!\nUdari me klatnom usred grudi,\nNek pukne srce, neka prsnu njedra!\n\nTiho… Zvono ćuti… Misli žderu…\nO, kako tišti kajanje u veče!\nTama.. Sâm sam… Samac u tuđini!\nNa čelu, ljubo, tvoj me cjelov peče…\n\nGlupost! Slabi živci! Pregni, misô,\nI digni snagom uma volju bonu,\nBudi vihor, bura, truba, buna\nI orluj s gromovima, slična zvonu!"
  },
  {
    "id": "191",
    "title": "Živa smrt",
    "author": "Antun Gustav Matoš",
    "content": "Imao sam srce, djetinjasto srce,\nSrce koje boli, boli tako jako!\nImao sam srce, bolno, bolno srce,\nA kada mi ode, nisam više plako.\n\nBijah skoro sretan. Ali jedne noći\nMoje bolno srce — jedno ptiče malo,\nNašlo me u mraku, više glave stalo\nI sitnu mi pjesmu sitno cvrkutalo:\n\n— Godinu već dana, svake Božje noći\nSlužim ko trubadur jednoj dami nagoj,\nUsnulu joj dušu čudnim krajem vodim\nU ljubavnoj priči i mjesečini blagoj.\n\nAli sinoć — jao! — gatalica presta\nPa ko rèpatica pade mi na grudi:\nJa sam, braćo, sinoć vragu dušu dao,\nO, umre, mi, umre moje srce, ljudi!"
  },
  {
    "id": "192",
    "title": "Ako po glavi stanovnika",
    "author": "Arsen Dedić",
    "content": "Ako po glavi stanovnika\npadaju četiri dobra vidika\nonda i ti iz svoga stana\nnazireš dio Mediterana.\n\nAko po glavi stanovnika\ndolazi pola jelovnika,\ni ako se sve to pažljivo dijeli,\nonda su jučer i gladni jeli.\n\nAko je takva prosječna plaća\nonda se tebi milion vraća\ni ako je moral prosječni pao\nznači i ti si svoj prilog dao.\n\nAko po svakoj glavi troše\nznači ni tebi nije loše,\ni sve u svemu (a tko ti što može)\ntvoje se brige dijele i množe.\n\nAko toliki žive bez muke,\nprosječno imaš skrštene ruke,\ni kada prosjek toliko krade\nspadaš u one koji ne rade.\n\nTi nemaš kola, on ima dvoja,\njedna su onda prosječno tvoja,\npusti nek zato još više ima\nposlije po glavi i tako dopadne svima."
  },
  {
    "id": "193",
    "title": "Balada o prolaznosti",
    "author": "Arsen Dedić",
    "content": "Kad lutali smo svijetom\nkao raspršeno sjeme,\ngovorili smo sebi -\nto je za neko vrijeme.\n\nI ne znajuć’ da smo\nna izgubljenom brodu\nmi vikali smo: \"Kopno!\"\ndok gledali smo vodu.\n\nKad ljubili smo kratko\nu tuzi kišne noći,\ngovorili smo za se\nda ljubav tek će doći.\n\nPostavljali smo stvari,\nali opet ne za dugo.\nZa sva smo mjesta rekli -\nodredit ćemo drugo.\n\nKad rađala se sreća\ni čekala je slava,\npomišljali smo opet -\nto nije ona prava.\n\nKad prijatelja nema,\na dani idu sporo,\ngovorili smo za se\nda vraćaju se skoro.\n\nGdje najviše smo dali\ndobivali smo manje,\nali mislili smo - to je\ntek privremeno stanje.\n\nKad gubili smo život,\ngovorili smo: \"Neka\"\ni vjerovali čvrsto\nda pravi tek nas čeka.\n\nPutovali smo dalje\nkad davno već smo stigli.\nTek počeli smo nešto,\na drugo već smo bili.\n\nI ostali smo tako\nkraj odlazeće vode,\nnerazjašnjeni sasvim\ni pomalo van mode.\n\nU započetoj priči\nu ljubavi bez traga,\njer svakoj smo se kući\npribližili do praga.\n\nU privremenom redu\nnekorištenih stvari\nni osjetili nismo\nda sami smo, i stari.\n\nDok vjerovali još smo\nda svaki put se mijenja,\nmi rekli smo si: \"Zbogom\"\ngovoreć: \"Doviđenja\"."
  },
  {
    "id": "194",
    "title": "Čistim svoj život",
    "author": "Arsen Dedić",
    "content": "Čistim svoj život, kroz prozor, ormar stari,\nčistim svoj prostor od nepotrebnih stvari..\n\nGdje li sam ih kupio?\nGdje sam ih sakupio?\n\nčistim svoj život, petkom odvoze smeće\nkada se nada budi, i kad je blago veče..\n\nGdje li sam ih kupio?\nGdje sam ih sakupio?\n\nčistim svoj život od onih šupljih ljudi,\nkojima vjetar huji kroz glave i kroz grudi..\n\nGdje li sam ih kupio?\nGdje sam ih sakupio?\n\nčistim svoj život, da spasim dok je vrijeme,\nmalu jutarnju nježnost i gorko noćno sjeme..\n\nGdje li sam ih kupio?\nGdje sam ih sakupio?\n\nčistim svoj život od prividnog svijeta,\nod ljubavi bez traga, od jeftinih predmeta..\n\nGdje li sam ih kupio?\nGdje sam ih sakupio?\n\nčistim svoj život, to hrđa je i tmina,\ni osta ću bez ičeg al bolja je tišina..."
  },
  {
    "id": "195",
    "title": "Čovjek kao ja",
    "author": "Arsen Dedić",
    "content": "Ne za te nije čovjek kao ja\nšto ljubav tužnu samo može da ti da,\nu ovom stanu ne postoji ništa\nšto bi moglo zadržati tebe,\nničeg nemam da dam osim sebe -\na dao bih sve.\n\nNe za te nije čovjek kao ja\nšto život gorak samo može da ti da,\nti ne bi mogla da živiš kao nekad,\na ja bih htio da budemo sami\ni da nečujno prolaze dani\noko nas.\n\nU kući gdje samo\nvergl još rijetko svira,\na buket za te je cvijet od papira,\nu sobi praznoj, bez svjetla, bez mira.\n\nSad mirno idi ostavi me tu\nda kao nekad opet prepustim se snu.\nTi u ovom svijetu ne nalaziš ništa,\nto je život od sanja i pjene,\nne razumijem što tražiš od mene\nkad dao sam ti sve."
  },
  {
    "id": "196",
    "title": "Djevojka iz moga kraja",
    "author": "Arsen Dedić",
    "content": "Provela je noć na putu\nkojim kreću od davnina\nnaši snovi prema svijetu\ns Perkovića preko Knina.\n\nU očima njenim more,\nsvjetluca joj sol u kosi,\nona ne da da je slome\notima se i prkosi.\n\nDjevojka iz moga kraja:\nNa usnama njenim kušam\nokus prvih poljubaca,\nokus prvih oskoruša...\nOna pamti davne riječi\nslatke boje zavičaja\nima želju da me liječi\ndjevojka iz moga kraja.\n\nProvela je noć na putu\nna kojem se nade gase,\nostala je svu noć budna\nu vagonu druge klase.\n\nU očima njenim more..."
  },
  {
    "id": "197",
    "title": "Kako si?",
    "author": "Arsen Dedić",
    "content": "Vidjet ćeš na plakatu\ndatum i moje ime,\nu nekom ružnom gradu\nslučajno jedne zime.\n\nI zbunjena ćes ući,\nko u vremena stara\nda čuješ kako pjevam\nna balu medicinara.\n\nKako si?\n\nKo da je nemoguće,\ni kao da se ne smije,\nživjeti ovako,\nživjeti od pjesme.\n\nI reći ćeš mi blago,\ni kao da me kriviš:\n\"Ti znači jos i danas\nod ovog posla živiš?\"\n\nKako si?\n\nTrazićeš da ti pričam,\na ja baš nemam volje,\nkako je bilo tamo,\nkako je bilo dolje.\n\nVeć ne sećam se dobro,\nal tvrdiš, da sam za te\nnapisao: \"Ne plači\",\ni pjevao: \"Sanjam te\".\n\nKako si?\n\nKasno je, idu gosti,\nnaša je priča duga,\nto što je sad u nama,\nnije ni sreća ni tuga.\n\nDa li te čeka netko,\nhajdmo na piće k meni,\ni vodili smo ljubav\nkao u uspomeni.\n\nKako si?\nKako si?\nKako si?"
  },
  {
    "id": "198",
    "title": "Mladosti",
    "author": "Arsen Dedić",
    "content": "Poklanjala si, al si krala,\ni nevjerna si bila ti,\nne, suviše mi nisi dala:\nO mladosti...\nO mladosti...\nO mladosti moja...\n\nTo škrto sunce što je palo,\nta ljubav jadna, kratki sni,\nza uspomene to je malo:\nO mladosti, mladosti...\n\nDaj stani na čas, i daj mi snage\nda oprostim se bar od nje,\ni da mi društvo pjesmu svrši\ni da se čaša ispije.\n\nJoš prepun nade, što da radim,\nna pola puta tek smo mi,\na jutros već su drugi mladi:\nO mladosti...\nO mladosti...\nO mladosti moja...\n\nPa zbogom, budi bolja s drugima\ni daj mu više nježnosti\njer to je ništa što ja gubim:\nO mladosti, mladosti..."
  },
  {
    "id": "199",
    "title": "Moderato Cantabile",
    "author": "Arsen Dedić",
    "content": "Rijeka donosi jesen,\ndugo umire grad\ni u nama toliko ljeta:\nMi smo siročad svijeta.\n\nReci da li ćeš noćas\nmoći ostavit sve,\nsvoju kuću, navike, ljude,\ni poći a ne znati gdje?\n\nNeka svi mržnjom isprate nas\nali draga život čeka, sad je čas,\nčitav svijet biće tvoj novi dom,\nneka kažu: \"Avantura je to\".\n\nNikad žaliti nećeš\nsvoje stvari, ime i grad,\ni u hladnoj sobi hotela\nbićes slobodna sad.\n\nDuga očajna kiša,\nmagla zastire grad,\nnekim putem tijesno kroz jesen\nnas će odvesti vlak."
  },
  {
    "id": "200",
    "title": "Naći ću utjehu",
    "author": "Arsen Dedić",
    "content": "Naći ću utjehu u strašnoj plovidbi\nkroz lednjake, kišu, kroz tamno srednje uho.\nDat će mi je povijest, more u postelji sjajnoj.\nDat će mi je svatko, Jurjevska u doba gluho.\n\nNaći ću utjehu u komadu mesa.\nDat će mi je pohvale ili Mozartov Requiem.\nDat će mi je crna prevrnuta nebesa.\nNaći ću je ako se ubijem i napijem.\n\nNaći ću utjehu u nježnosti kćeri,\nu sumnji, netačnim podacima, u laži.\nU svitanje ću, u poslednjoj večeri,\nnaći ću je i ona mene traži.\n\nNaći ću utjehu u slavnim sudbinama.\nPrelistavam biografije i svi mi pomažu.\nIma je u okrvavljenoj vodi, ratu, u dubinama,\na osim toga, moju tugu ne mogu da dokažu.\n\nNaći ću utjehu u glazbi koja se pravi sama,\nu poeziji kad tiho sagorjeva, u ženi.\nGde god hoću: U beskraju, u knjigama,\nu besmislu toga, u majci, poemi.\n\nU grupnoj ljubavi, u pjevanju u zboru.\nOpera mi se sama nameće i nudi,\na prije svega u moru, u moru...\nNaći ću je kod Bogova, zvjeri i kod ljudi.\n\nNaći ću je: zavlačim ruku u njedra zavičaja.\nU zavetnoj slici, jedrenjacima što ludo proljeću.\nEvo je u obliku ptica što u pustoš kreću.\nNaći ću utjehu, naći ću, a znam da neću."
  },
  {
    "id": "201",
    "title": "Naučila me",
    "author": "Arsen Dedić",
    "content": "Naučila me,\nopet divlje guske lete,\njedna žena, skoro dijete\npružila je ruku.\nNaučila me,\nova lutka, skoro ništa -\nmene, brod bez pristaništa\nvratila u luku.\n\nSad sam bliže,\na mislio sam kako znam,\nsve se briše,\npolako vrata otvaram,\nsad sam bliže,\na mislio sam kako znam,\nliju kiše\nnaš je slučaj klasičan...\n\nNaučila me,\nšto njoj takvoj mogu reći,\nmoja muzika i riječi -\nglasovi iz tame.\nNaučila me,\nduša čista, dašak s mora -\nmene, jednog profesora:\nNaučila me."
  },
  {
    "id": "202",
    "title": "Ne daj se Ines",
    "author": "Arsen Dedić",
    "content": "Ne daj se, Ines.\nNe daj se godinama, moja Ines,\ndrugačijim pokretima i navikama,\njer još ti je soba topla;\nprijatan raspored i rijetki predmeti.\n\nImala si više ukusa od mene.\nTvoja soba - divota - gazdarica ti je u bolnici..\n\nUvijek si se razlikovala\npo boji papira svojih pisama, po poklonima,\npratila me slijedećeg jutra oko devet do stanice.\n\nI ruši se zeleni autobus\ntjeran jesenjim vjetrom, kao list,\nniz jednu beogradsku padinu.\n\nU večernjem sam odijelu i\nopkoljen pogledima.\n\nNe daj se, mladosti moja,\nne daj se, Ines.\n\nDugo je pripremano naše poznanstvo\ni onda, slučajno, uz vruću rakiju,\ni sa svega nekoliko rečenica loše prikrivena želja.\n\nTvoj način gospodje i obrazi seljanke.\nProstakušo i plemkinjo moja!\nPa tvoje grudi, krevet,\ni moja soba obješena u zraku kao naranča,\nkao narančasta svjetiljka,\nnad zelenom i modrom vodom Zagreba;\nProleterskih brigada 39, kod Grković.\n\nPokisla ulica od prozora dalje i šum predvečernjih\ntramvaja.\nLijepi trenuci nostalgije, ljubavi i siromaštva,\nupotreba zajedničke kupaonice\ni - molim vas ako me tko traži ...\n\nNe daj se, Ines - evo me,\nustajem tek da okrenem ploču.\nDa li je to nepristojno u ovakvom času,\nMozart, Requiem, Agnus Dei.\n\nMeni je ipak najdraži početak.\nRaspolažem s još milion njeznih i bezobraznih\npodataka naše mladosti,\nkoja nas pred vlastitim očima vara i krade i napušta.\n\nNe daj se, Ines,\npoderi pozivnicu, otkaži večeru,\nprevari muža odlazeći da se počešljaš,\nu nekom boljem hotelu\ndodirni me ispod stola koljenom,\ngeneracijo moja, ljubavnice.\n\nZnam da će biti još mladosti,\nali ne više ovakve;\nu prosjeku 1938-a.\nJa neću imati s kim ostati mlad,\nako svi ostarite,\ni ta će mi mladost teško pasti,\na bit će ipak da ste vi u pravu,\njer ja sam sam na ovoj obali\nkoju ste napustili i predali bezvoljno.\n\nA ponovno počinje kiša\nkao što već kiši u listopadu na otocima.\nMore od olova i nebo od borova.\nUdaljeni glasovi koji se miješaju:\nglas majke, prijatelja, kćeri, ljubavnice, broda, brata.\nNa brzinu pokupljeno rublje pred kišu\ni nestalo je svjetla s tom bjelinom.\n\nJoš malo šetnje uz more i gotovo;\nNe daj se, Ines."
  },
  {
    "id": "203",
    "title": "Ne vraćaj se starim ljubavima",
    "author": "Arsen Dedić",
    "content": "Ne vraćaj se starim ljubavima,\ndok su davne kiše lile,\ndrukčije su one bile,\nnego ovih jeseni i zima,\nNe vraćaj se starim ljubavima.\n\nNe vraćaj se starim ljubavima,\nda se skloniš, da se tješiš,\nkad se davnih dana sjetiš,\nkad samoća raste kao plima,\nNe vraćaj se starim ljubavima.\n\nŠto zločinca\nusred mraka,\nvječno vodi u taj kraj,\nStara ljubav kao zamka,\nnikad joj se ne vraćaj.\n\nNe vraćaj se starim ljubavima,\nne kucaj na ista vrata,\nugašena tu je vatra,\npođi dalje gdje topline ima,\nNe vraćaj se starim ljubavima."
  },
  {
    "id": "204",
    "title": "Okus soli",
    "author": "Arsen Dedić",
    "content": "Sa okusom mora, sa okusom soli\nna usnama žarkim, u kosi i koži,\nti si došla iz vode da se pružiš kraj mene,\ndošla si tu, praćena suncem.\n\nU okusu mora, u okusu soli,\nti nosiš gorčinu svih onih stvari\nšto sam volio davno i izgubio negdje,\nsvega onog što traje daleko od nas.\n\nOvo vrijeme i dani što prolaze lijeno\nostavljaju okus soli na usni,\nti skačeš u vodu, pa me ostavljaš samog\ntu na pijesku i suncu da te ponovo gledam.\n\nA kada se vratiš, ja te pustim da padneš\nu naručaj pijeska i u moje ruke,\na onda te ljubim sa okusom mora,\nsa okusom soli i okusom sna..."
  },
  {
    "id": "205",
    "title": "Otkako te ne volim",
    "author": "Arsen Dedić",
    "content": "Vraća mi se okus, kao poslije bolesti,\nstrah me kad se sjetim, kuda me to moglo odvesti,\nosmijeh mi se vraća, nećeš me prepoznati,\nkao na slobodi, opet učim jesti, hodati..\n\nOtkako te ne volim\nopet noću kiše moje,\nizgubljeni zvuci, boje,\nni sa kim ih ne dijelim.\n\nOtkako te ne volim\nnetko mi iz vlaka maše,\nprazno mi je, ali lakše\notkako te ne želim.\n\nPitao sam ljude, kol ko će to trajati,\nmože li se umrijeti, hoću li se poslije kajati,\ngnjavio sam ljude, pravio sam paniku\nprejako je svjetlo, samo da se oči naviknu.."
  },
  {
    "id": "206",
    "title": "Ponovo ti govorim ljubavi moja",
    "author": "Arsen Dedić",
    "content": "Ponovo ti govorim ljubavi moja\nposlije putovanja i svog života pusta,\nljubavnu pjesmu ponovo ti pišem\nposlije pjesama iskustva.\n\nPonovo ti govorim ljubavi moja\nonaj kom je bilo premalo da voli,\nponovo je ovdje pred vratima tvojim,\ni ponovo spreman da se moli.\n\nPonovo ti govorim ljubavi moja,\na počeo sam sjajno da ponižavam i griješim,\ngotovo pri kraju i gotovo mudrac\nna početku tu sam da se tješim.\n\nPonovo ti govorim ljubavi moja\nna obratnom putu pretvoren u ranu,\nposlije sedam mora i vlastite zemlje\ndošao sam umrijet u tvom stanu.\n\nPonovo ti govorim ljubavi moja\nnegdje sam već bio, sad ostavljam sve to\nda ti poslije sreće, hrabrosti i znanja\nda ti poslije svijeta vratim tvoje mjesto.\n\nPonovo ti govorim ljubavi moja,\nposlije lošeg društva, sumnji, noćas stojim\nsam pred tvojim licem spreman da ti kažem\nkao prvi puta opet: Ja te volim!"
  },
  {
    "id": "207",
    "title": "Popodnevna pjesma",
    "author": "Arsen Dedić",
    "content": "Upućejem ovu lijenu popodnevnu misao,\nnježnu i pohotnu,\nu ono dvorište u kojem sam vas gledao,\ndraga susjedo, 1957. godine,\nkada je bila jesen slična ovoj\ni kada su još u moj san udarali prozori roditeljske kuće\nutopljene u šibenskoj jugovini,\nu gradu koji je postao moja bolnica,\na mojom napola razbuđenom glavom kolali\nprvi tramvaji\nplavi i uspavani.\n\nAdresiram tamo ovu misao\ni kažem – šteta.\nBili ste ljubavnica mog cimera\nod 8 do 11 svakog jutra.\n\nKako ste se zvali: Ema, Selma, Alma, Adela?\n\nDa li je to izmijenilo vaše lice, oči i trbuh?\nA kako sam vam zavidio\nvraćajući se iz šetnje, od 8 do 11 izjutra,\nuz četvrt kruha i mlijeko,\nu jednom blijedom, peščeničkom mljekarstvu.\nSvim je bojama već moj prvi studentski rujan\ndodavao malo crnog i malo tamnozelenog.\nI danas vam iskreno kažem – šteta, šteta.\nViše vjerojatno i niste za takvo šta.\nPonovo ono dvorište.\nVrijeme za nedjeljni ribolov\ni vaš suprug odlazi.\nVi, znači, danas dolazite još ranije u moju sobu.\nOko pola sedam.\nA ja baš izlazim; šteta,\njer moj je cimer mrzovoljan tako rano\ni ja bih vam vjerojatno pružio više,\nali ja idem u šetnju.\n\nI šetao sam tako godinu i drugu…\nI ne da vam se hvalim, bilo je toga.\nKakve sve zemlje, pića, kakva mora!\nGdje sam sve bio,\nGdje sam sve ljubio, i kakve žene,\njer vama otvoreno mogu reći.\nKuda sam sve šetao po kiši, ujutro.\nNekakav vlak je istruo u crnom proljeću\nu Poljskoj, blizu Rusije.\n\nKakvu sam tamo ženu ostavljao, Isukrste,\ni kakva je mene ostavljala na sjeveru\npijući neko nerazgovijetno piće svog naroda.\nDaleko, daleko kao u snovima.\n\nOpet netko ovdje u Zagrebu, u Jurjevskoj,\npa oči, providne i dragocjene,\njedne Čehinje iz Brna – Vozderkove-\npremještene zauvijek u moju utrobu.\nA takav snijeg i sve što treba; bilo je, bilo,\nali ono dvorište u kojem sam vas viđao\nizmeđu dva neodređena stabla,\ncrna od vlage one jeseni,\nvas tako običnu i raskalašnu domaćicu,\ni mirisi koje ste ostavljali u mojoj sobi\nu sezonama 1957/58, i slijedeće –\nšteta, nepovratna šteta!"
  },
  {
    "id": "208",
    "title": "Proljeće bez tebe",
    "author": "Arsen Dedić",
    "content": "Proljeće je otpočelo s vjetrom,\nkao da je znalo da nas dijeli\ni dok drugi zajedno su bili,\nmi se nismo pogledati smjeli.\n\nProljeće je otpočelo s kišom,\ns vlakovima koji kasno stižu\ni dok dani umorno se nižu,\nmi se opet pozdravljamo krišom.\n\nI pamtiću dugo ono vrijeme\nkad jos nismo znali što nas čeka,\nkad su šume ostajale nijeme,\nkad je modra nosila nas rijeka.\n\nI pamtiću dugo one sate\nšto ne mogu više da se vrate.\n\nProljeće je otpočelo s vjetrom,\nkao da je znalo da nas dijeli\ni dok drugi zajedno su bili,\nmi se nismo pogledati smjeli.\n\nProljeće je otpočelo s nadom\nda će jednom drugačije biti,\nda od ljudi nećemo se kriti\ni bez riječi lutaćemo gradom.\n\nI pamtiću dugo ono vrijeme\nkad jos nismo znali što nas čeka,\nkad su šume ostajale nijeme,\nkad je modra nosila nas rijeka.\n\nI pamtiću dugo one sate\nšto ne mogu više da se vrate,\nsve mi kaze uzalud te volim,\nali i sam još uvijek se borim."
  },
  {
    "id": "209",
    "title": "Razgovor s konobarom",
    "author": "Arsen Dedić",
    "content": "Vraćam se ko svake noći,\nsvršilo se sve po starom,\njoš me čeka zadnje piće\ni razgovor s konobarom..\nI razgovor s konobarom..\n\nOn te priče ne razumije,\nništa ne zna o samoći,\nne stižu ga moje riječi,\nsmiješi mi se ili toči..\nsmiješi mi se ili toči..\n\nI tako,\non me pušta da do jutra\nmonologe svoje vodim,\non je samo dobar barmen,\nja sam pijani gospodin.\n\nGovorim mu kako živim,\nuzbudljivo, ludo, sretno,\nzar da kažem da te nema\ni da sam sam kao pseto..\ni da sam sam kao pseto..\n\nPored nas je jedna dama\ndok ja pričam njoj se spava,\npoželim da ode k meni\nal’ to ništa ne riješava..\n\nI tako,\non me pušta da do jutra\nmonologe svoje vodim,\non je samo dobar barmen,\nja sam pijani gospodin.\n\nVraćam se ko svake noći,\nsvršilo se sve po starom,\njoš me čeka zadnje piće\ni razgovor s konobarom..\nI razgovor s konobarom.."
  },
  {
    "id": "210",
    "title": "Sve te je vodilo k meni",
    "author": "Arsen Dedić",
    "content": "Sve te vodilo k meni\niz daljine, iz mraka\nsve te vodilo k meni\nveć od prvih koraka.\n\nMada ništa nisi rekla,\nja sam znao, ja sam znao\niz tih kretnji i porijekla\nsve je isto, sve je kao.\n\nSve te vodilo k meni\nsve što rode samoće\nmala primorska mjesta\nisti pisci i ploče.\n\nKad te baci kao ladu\nnoćni val do moga praga\nnije bilo teško znati\nda mi moraš biti draga.\n\nSve te vodilo k meni\ntvoje oči i usta\ntvoje ljubavi mrtve\nmoja loša iskustva.\n\nMi smo bili na početku\nistim vinom opijeni\ni kad si išla krivim putem\nsve te je vodilo k meni."
  },
  {
    "id": "211",
    "title": "Takvim sjajem može sjati",
    "author": "Arsen Dedić",
    "content": "Takvim sjajem može sjati\nOno što je prošlost sad,\nŠto ne može da se vrati,\nŠto je bilo ko zna kad..\n\nLjubav naša ranih ljeta\nZa oboje bješe jad,\nSad je prava, sad je sveta\nKada više nisam mlad..\n\nOtkriva mi svoju tajnu\nI zločinac starac sjed,\nImao sam prošlost sjajnu\nGanjao me čitav svijet..\n\nPočast se na kraju primi,\nIde vreme, bije sat,\nPobjedom se posle čini\nIzgubljeni neki rat..\n\nOve bitke, ove rane,\nOtkriće ljepotu svu\nKada budu stvari davne,\nkad ne budu više tu..\n\nOva jutra što te muče\nPruži će i tebi sve,\nKada sutra bude juče\nA ti budeš ko zna gdje..\n\nUzalud od ove noći\nTražiš da ti više da\nJer najprije mora proći\nDa s o njoj više zna..\n\nPravim sjajem može sjati\nOno što je prošlost sad,\nŠto ne može da se vrati,\nŠto je bilo ko zna kad. ."
  },
  {
    "id": "212",
    "title": "Tebi je lako",
    "author": "Arsen Dedić",
    "content": "Tebi je lako reći - idem,\njer tamo nisi bila.\nTebi je lako pružiti ruku,\njer još nisi odlazila.\n\nTebi je lako reći - zbogom\ni da je sve to šala.\nTebi je lako, jer ništa ne znaš;\njoš se nisi rastajala.\n\nTebi je lako, a ja već znam:\nkada se te stvari dese,\nsvatko kad ode ostavi trag,\na dio života odnese.\n\nTebi je lako reći - idi\ni ni za čim ne žali.\nTebi je lako, jer si dijete -\njer te nisu ostavljali."
  },
  {
    "id": "213",
    "title": "Ti si svjetlo, ja sam tama",
    "author": "Arsen Dedić",
    "content": "Ja sam kao vjetar,\nbrod bez kormilara,\nti si moja luka,\nmoja zemlja stara.\n\nZa mene su bitke,\nporazi i rane,\na ti si da čekaš,\nda se brineš za me.\n\nTako život sav mire se u nama,\ntvoja radost, moja tuga,\nti si svjetlo, ja sam tama.\n\nPošli su na put skitnica i dama,\novaj trn i ova ruža,\nti si svjetlo ja sam tama.\n\nToliko se toga vezalo uz mene,\nšta bih ja bez svjetla, šta bi ti bez sjene,\nUsred divlje šume, usnula si naga,\nja sam tvoja slabost, ti si moja snaga."
  },
  {
    "id": "214",
    "title": "Tko mnogo daje malo prima",
    "author": "Arsen Dedić",
    "content": "Tko mnogo daje, malo prima,\nti ništa ne znaš draga moja,\nvečeras pijem u čast prve\nod svojih ljubavi bez broja..\n\nO takvoj ljubavi ja pjevam,\nupravo onoj što se plaća,\nu tom životu tako škrtom\nodlazi sve, malo se vraća..\n\nUžitak taj od jednog sata\ndo ludog srca ni ne dođe,\nnježnosti malo i malo tuga\nzatvoriš vrata i sve prođe..\n\nČovek sam živ, nisam svetac,\nmilovan lažno i ja sam bio,\nbesplatno bješe al ne marim,\njel prave nježnosti sam htio..\n\nI tako dalje teku dani,\nza ovaj život mi smo slabi,\njer tu se uvijek neko nađe,\nne daje ništa a sve grabi.\n\nNe žalim danas nit se kajem,\nodgovor ne znam i ne pitam,\nal bezbroj puta mi je dosta\npo svojoj prošlosti da skitam.\n\nZatvori vrata svojeg doma,\nza san se spremaj budi sretna,\na mene pusti da s borim\ni sam da idem protiv vjetra..\n\nDanas ih sretnam sa malo tuge,\nko da im ništa nisam dao,\ni dok ih gledam samo mislim\ngdje mi je cvijet mladosti pao..\n\nKo mnogo daje, malo prima,\nti ništa ne znaš, draga moja..\nVečeras pijem u čast prve\nod svojih ljubavi bez broja."
  },
  {
    "id": "215",
    "title": "Tvoje nježne godine",
    "author": "Arsen Dedić",
    "content": "Tvoje nježne godine\nšto mi mogu dati?\nTvoje srce dugo znam\nneće da me shvati.\n\nTvoje oči pune sna\nkako da me slijede,\nmoje pjesme tužne su,\nza te jos ne vrijede.\n\nTi bi htjela zauvijek\nšto sam davno dao,\ntebi život nudi sve\nja sam ljubav krao.\n\nSvoje nježne godine\nti ćeš dati drugom,\njer ja bih tvoje poljupce\nispunio tugom.\n\nNe budi, ne budi se mala\nti ne znaš ni dobro ni zlo\nne budi, ne budi se mila\njer nije još vrijeme za to.\n\nTvoje ruke malene\nkako da me grle?\nJer dok moje traže mir\ntvoje nekud hrle.\n\nTvoje nježne godine,\nnježne misli tvoje -\nmogu da nas razdvoje\nprije nego spoje."
  },
  {
    "id": "216",
    "title": "Tvoje tjelo - moja kuća",
    "author": "Arsen Dedić",
    "content": "Prošao sam put bez nade,\noceane i bespuća,\ndaj mi da se noćas sklonim,\ntvoje tijelo - moja kuća.\n\nStajao sam ispred grada,\ngrad bez vrata, ja bez ključa,\nvraćam ti se zato jer je -\ntvoje tijelo - moja kuća.\n\nDječaku u šumi što zove upomoć:\nUtočište i kapela,\ngrijat će ga blago dok ne prođe noć\ntihe vatre tvoga tijela.\n\nProšao sam još i više\nno što čovjek može proći,\ntvoje tijelo - kuća moja\nnek mi bude na pomoći.\n\nProšao sam put bez nade,\noceane i bespuća,\ndaj mi da se noćas sklonim,\ntvoje tijelo - moja kuća."
  },
  {
    "id": "217",
    "title": "Zagrli me",
    "author": "Arsen Dedić",
    "content": "Ne trebaš mi ništa reći,\nsvoju prošlost, svoje ime...\nAko će ti biti lakše,\nzagrli me, zagrli me...\n\nUzeću te u naručje\nda te čuvam usred zime,\ngrijaće te moje tijelo,\nzagrli me, zagrli me...\n\nZagrli me oko vrata\noluja se diže,\nne može ti vjetar ništa,\nako priđes bliže,\nako priđes bliže...\n\nUkrao bih sreću za nas,\nkupio bih, nemam čime,\njedino si moje blago,\nzagrli me, zagrli me...\n\nNe trebaju tebi draga\nove pjesme, ove rime,\nnajviše je sto se može,\nzagrli me, zagrli me..."
  },
  {
    "id": "218",
    "title": "Zavijam kao čagalj",
    "author": "Arsen Dedić",
    "content": "Zavijam kao čagalj *\nu zamrznutom kršu\nali sve to činim\nza jednu dušu.\n\nZavijam kao čagalj\nnedaleko od kuća,\nmalo tko to sluša,\nizgubit ću pluća.\n\nZavijam kao čagalj\nsam u rijetkom snijegu\nna Promini kobnoj\nna čarobnom brijegu.\n\nZavijam kao čagalj,\nmalo tko da shvati:\nDa artist preživi\nmora ovce klati.\n\nSam u crnoj zimi,\nbez špeka, bez luka,\nnevoljni križanac\nlisice i vuka."
  },
  {
    "id": "219",
    "title": "Znat ćeš",
    "author": "Arsen Dedić",
    "content": "Znat ćeš po svakoj stvari\npo kojoj i sada znaš,\nznat ćeš kad bude vrijeme,\na sada čula bi laž.\n\nZnat ćeš po mojim rukama\ni znat ćeš i u poljupcu mom\nda je kraj,\nda je kraj ljubavi mojoj.\n\nPusti neka odmore se srca,\npusti, ne provjeravaj nas vječno.\nZašto drugu istinu sad tražiš?\nVjeruj ko što vjerujem ja tebi,\nuvijek tvojim riječima, tvom tijelu,\nvjeruj onoj ljubavi u sebi...\n\nI ne, ne pitaj!\nZnat ćeš, znat ćeš po svemu\ni znat ćeš i u dodiru mom\nda je kraj,\nda je kraj ljubavi mojoj."
  },
  {
    "id": "220",
    "title": "Glava mu je",
    "author": "Branislav Petrović",
    "content": "Glava mu je sada kube Mlečnog Puta\nsrce miris na trpezi pčele\nizmiren sa sobom po beskraju luta\nispija pića iz nebeske zdele.\n\nTo što crvi tvore nije uništenje\ntvorba je crva puka igrarija\nduša umrloga nudi isceljenje\nživi misle da to sunce sija.\n\nŽivi misle da to vetar duva\nto u stvari dah uzneti leti\niznad pustih kuća i svemira gluva\nhrabrih životinja uma i plaveti.\n\nŽivi misle da to kiša pada\nto u stvari mrtvac zvezdu kupa\nto u stvari mrtvac svetom vlada\nto iznad sveta zjapi Crna Rupa."
  },
  {
    "id": "221",
    "title": "Jeste dodju meni",
    "author": "Branislav Petrović",
    "content": "Jeste dođu meni moje lude bubice,\njeste salete me neke crne ulice,\nal\nzato ćeš ti kao stara kučka\nskapati jednom posle dobrog ručka.\n\nJeste pošašave kadkad moji damari,\njeste spopadnu me užasi i darmari,\nal\nti si za mene pročitana knjiga\ni ko te sad čita baš je mene briga.\n\nJeste mnogi pamte moje pijane zore,\njeste o meni se priča sve najgore,\nal\ntebe više do jutra ne čeka\npesnik koji te za noć voleo dva veka.\n\nJeste mene će anđeli od prakse\npo nalogu zvezda zauvek da uhapse,\nal\ntvoje srce biva sve lihtije\ni život ti se menja u pihtije.\n\nJeste jesam širio laži kao gubu,\njesu mene mrtvog videli u klubu,\nal\nkao i uvek kad god sam to hteo\nčim je svanulo ja sam oživeo.\n\nSad u šumskoj kući zbratimljen sa šumom\nporučujem trista čajeva sa rumom\nal to je samo slučajno (onako),\njeste,\nto je zato da ne bih zaplako.\n\nI moram ti reći već šenulim umom\ndobra stvar ti čajevi sa rumom,\njoš da si ti tu zveri moja davna\nbila bi to čajanka nepojmljiva slavna!"
  },
  {
    "id": "222",
    "title": "Jutro pod lipama",
    "author": "Branislav Petrović",
    "content": "Nemoj zaboraviti jutro pod lipama.\nVeć mrtav, a srce radi, radi.\nSrce u ljudima, hobotnicama i sipama,\nsrce ljubavi\ni srce gladi.\n\nNoć dugu probdih sa ludama gradskim.\nSa lažnim pesnicima, šarlatanima, uljezima.\nSa kraljevićima, jadnim, maloumnim, skoro danskim,\npo podrumima mrtvačnicama i ćumezima.\n\nSvetlost dalekih polja, dah kafilerije!\nMiris, nestvaran, lipa, procvalih tek!\nO, kao da sam ovoga jutra sa teške pušten robije,\nsve postojeće iznad sebe ispijam kao lek.\n\nMoći biti budan, u svitanje, s gradom!\nMotati se po pekarama, kasapnicama, lunjati pijacama!\nSrce, žabu iz grudi, izvaditi, kradom,\ni baciti ga paščadiji i njihovim pticama.\n\nPostati spomenik na trgu - o bede!\nNek te kroz jaruge zabačene seoski proslave džukci!\n\nNajgladniji nek te u večnost uvede\ni nek se na kraju pomokri na tvojoj humci."
  },
  {
    "id": "223",
    "title": "Kada te ostavi ona koju voliš",
    "author": "Branislav Petrović",
    "content": "Kada te ostavi ona koju voliš.\nKada te ostavi ona koju voliš.\nKada te ostavi ona koju voliš.\nKada te ostavi ona koju voliš.\n\nPrvo osetiš jedno ništa.\nPrvo osetiš jedno ništa.\nPrvo osetiš jedno ništa.\nPrvo osetiš jedno ništa.\n\nZatim osetiš jedno ništa.\nZatim osetiš jedno ništa.\nZatim osetiš jedno ništa.\nZatim osetiš jedno ništa.\n\nIdem da prošetam. Idem da prošetam.\nIdem da prošetam. Idem da prošetam.\n\nGde češ po kiši? Gde češ po kiši?\nGde češ po kiši? Gde češ po kiši?\n\nJa volim kišu. Ja volim kišu.\nJa volim kišu. Ja volim kišu.\n\nPonesi kišobran. Ponesi kišobran.\n\nNe treba mi kišobran. Ne treba mi kišobran.\n\nPa idi onda kad si luda.\n\nI šetaš. I šetaš. I šetaš. I šetaš.\nI šetaš. I šetaš. I šetaš .I šetaš…\nI svi gledaju kako šetaš.\n\nI kisneš. I kisneš. I kisneš. I kisneš.\nI kisneš. I kisneš. I kisneš. I kisneš…\nI već ti je bolje.\n\nI ne boli te ništa.\nI ne boli te ništa.\n\nSamo malo…ništa."
  },
  {
    "id": "224",
    "title": "Kako Ana dijalektički traje u meni",
    "author": "Branislav Petrović",
    "content": "Ana je bila cvet\nAna je bila divlja krava\nAna je uvek pozivana kad treba\nneko carstvo da spašava.\n\nAna je učestvovala u osvajačkom pohodu dece\nna grobove očeva.\nAna uveče zalazi\nAna izjutra izgreva\nAna obično plače\nkad mene pojede medved u velikom gradu.\n\nTo su čuli mladići\niz susednih bratskih zemalja\npa mi je svake noći\nčetrdeset puta ukradu."
  },
  {
    "id": "225",
    "title": "Kako Ana rešava ukrštene reči",
    "author": "Branislav Petrović",
    "content": "Kakve su njene namere kad sve druge sahranjuje\nsamo mene oživljava?\n\nIma li, Ana, stvarnog razloga da tako lepo spava?\n\nPriznajem Pesnika, al znam:\nniko ne može žešće da opravda vazduh od njene tamne kože.\n\nKad Ana plače!\n(o ne lažem vas)\nto je lepše od voća! Od kiše!\nOd... rakova na žaru!\nOd... čega god hoćete!\nOd ptice u galopu!\nPa nisam ja valjda vica radi prokockao celu evropu!\n\nA kad se svlači!\nSlobodan i proklet prisustvujem (a ne znam kako da preživim)\nnajvećem čudu u svetlosti!\nZaklinjem se:\nda bih tebe ogrejao Ana, zapalio bih i svoje kosti.\n\nKad lađu crta! Kad ječam seje!\nKad objavljuje rat! Kad se smeje!\nKad školjke hrani! Kad se prehladi u lovu!\nKad čita magnet! Kad kupi haljinu novu!\nKad pije pivo! Kad iznenada dođe!\nKad ljubi proleterske vođe!\n\nKad je moja desna ruka! Kad je grčka azbuka!\nKad sanja cveće! Kad NEĆE!\n\nSećanje na Nepojmljivog Dečka uvek će moći vatru da zameni:\nzato su mi oblaci zeleni, pa zeleni!\nPa rumeni!\n\nPa kad se vokali spoje!\nDragi Bože, usijane glavurde moje!\n\nJa mogu na njenoj usni da spojim more s cvetovima!\nMogu u njenoj državi da budem referent za kišu!\nMogu pod njenim prozorom da imitiram dunav,\nil neke druge vulkane,\nmogu da se zakunem u sve što imam i nemam,\nda svet postoji zbog Ane.\n\nKakve su njene namere kad sve druge sahranjuje\nsamo mene oživljava?\nIma li Ana stvarnog razloga da bude tako lepa kad spava?\n\nI cvetovi i puževi i Englezi svi već znaju:\nona poljupcem može od svake bolesti da izleči!\nAli ja nju naj, naj, naj volim kad spaja svetlosti,\nkad rešava ukrštene reči.\n\nOna to izvodi kao da se igra!\nA mani izgleda kao da svet stvara!\nKo Vergilijev najmlađi konj:\nu jednoj ruci drži svet, a drugom ga osvetljava!\nTraži se, na primer, reč, koja može vodu da pije,\nsamu sebe da izgovara, da gori, da leti, i da spava.\nNeka reč koja nije kao ostale reči:\nreč koja ume da rešava ukrštene reči!\n\nTada nastaje mala drama:\nvoda otiče za svojim obalama...\nAna naga, na mom dlanu, večnost osmišljava!\n(A mogla bi, baš nju briga da se razboli ili da spava.)\n\nI dok je tako opasnu držim u zagrljaju\nreči se, reči se same rešavaju!\n\nKakve su njene namere kad sve druge sahranjuje\nsamo mene oživljava?\n\nŠto se bar ne pokrije kad spava!?"
  },
  {
    "id": "226",
    "title": "Kako se čita moja pesma o letu",
    "author": "Branislav Petrović",
    "content": "Pođimo dakle od prve rečenice o letu:\nPOJELI SMO OGROMNU LUBENICU NATAŠA\nJE ČAK I KORUGE JELA\n(ako ti je kornjača u naručju pusti\nkornjaču u njenu vodenu otadžbinu)\nčitaj polako i promišljeno nikad\nne razmišljaj o onome što si pročitao\nkod POJELI SMO stani razmisli\nda li si i ti nešto pojeo u svom životu\nako nisi učini to odmah pojedi\njabuku ribu pečenu na žaru pojedi\nne oklevaj sutra će biti kasno nestaće\njabuka riba a sezona lubenica je vrlo kratka\ntakođe i grožđa sve je manje na pijacama\na višanja već trista godina nigde nema\na pošto si se najeo dobro nastavi sa čitanjem\nove pesme\npridev OGROMNA (upotrebljen ovde u padežu)\nmožeš preskočiti baš\nte briga za prideve mnogo su važnije imenice\nzastani dakle kod LUBENICE kao pred izvorištem mora\nglavni ti je posao da prebrojiš slova ove crvene svečanosti\njer slova su ti slike zvukova od kojih zvoni zemlja\nosam slova to ti je osam bogova\nbaci pesmu povedi bogove u šetnju\nosam bogova to ti je cela lubenica\noslušni srcem da li je božanstvo zrelo da bude\npojedeno\nosam slova to ti je čitavo čovečanstvo\nbaci lubenicu\nuvedi čovečanstvo u leto to ti je kao da si\nnapisao pesmu mada\nni jedna pesma nije potpuna kao zemlja zato\nnemoj da se zaljubiš u pesme ali\nposle dvesta godina pitaj me gde smo stali\nstali smo kod NATAŠE to ti je mudrost zemaljska i nebeska\nto što je nataša koruge jela nemoj uzimati preozbiljno\nmozeš i ti koruge jesti\nnataša je nataša a nije nataša divlja ruža nataša\nje humanizam i renesansa seti se\ntrgovaca iz venecije seti se\nleonarda da vinčija nemoj dalje da čitaš pesmu o letu\njer sad je leto prijatelju lepše\nod svake pesme eto tako treba čitati ovu\npesmu."
  },
  {
    "id": "227",
    "title": "Kapetan I Klase",
    "author": "Branislav Petrović",
    "content": "Evo jabuke njena majka crne zemlje letos\nnapila se!\nBravo jabuko\nsad će da te pojede kapetan I klase!\n\nPo naređenju:\nja imam\nAnu\nkoja vredi\nmilion puta viṧe nego\nmoje kapetansko zvanje:\nZa poljubac njen\nmnogi bi zemljodelac\nratnik\nstraćio svoje imanje.\n\nMomci!\nRazoružajte se!\nVojnici grubi!\nIspričacu vam kako\nAna ljubi\npokazaću vam kako\nAna decu rađa\nnauči ću vas kako\nAna nevine dečake\nod majki otima\nod očeva oslobađa!\n\nZaljubljeni!\nGlupo je ratovati u martu\nkad sneg se topi:\nUdji u krčmu\ni u čast\nneprijatelja svoga\nšampanjac rakiju votku\nAnino oko popi!\n\nTravo upotrebljena za ljubavnu igru!\nNajbolje upotrebljena travo!\nŠumo!\nI ti bi izgorela kada bi te poljubila Ana!\nMravi u pokretu! Jaja mrtve ptice!\nLjubičice ljubičice!\nsve vas volim volim\niako sam vojno lice."
  },
  {
    "id": "228",
    "title": "Kud minu zvezda",
    "author": "Branislav Petrović",
    "content": "Kud minu zvezda, signal večne tmine,\nzvezda što se rađa kad čovek premine?\n\nProstori strašni i ponori sivi,\nodajte tajnu zašto čovek živi.\n\nIl munja što se s ludim gromom svađa,\nzna zašto se čovek na tom svetu rađa?\n\nA već kad je jednom tako divno rođen,\nšta mu bi da ode, žiznji oslobođen!\n\nNa putu kroz Večnost, ko zna šta sve čeka,\nnevičnog Beskraju sirotog čoveka."
  },
  {
    "id": "229",
    "title": "Lako je otkriti vatru u pepelu",
    "author": "Branislav Petrović",
    "content": "Lako je otkriti vatru u pepelu -\nja prvi otkrih da cvet mrzi pčelu!\n\nJa sam pomoću tajnih elektroda\nprvi ustanovio o čemu razmišlja voda!\n\nO čemu sija sunce - to svi zemljoradnici znaju:\nJa sam pronašao kraj u beskraju!\n\nJa sam saznao jednog davnog maja,\nda beskraj boluje od kraja!\n\nI više od toga:\nJa sam uz šolju čaja,\notkrio da kraj pati od beskraja!\n\nPrijatelj, divan, iz ponornog čela,\nprosipa zvezde na banatska sela!\n\nI više od toga:\nJa sam u banatu\nsvoju ludu glavu našao u blatu."
  },
  {
    "id": "230",
    "title": "Mene u jatima napuštaju reči",
    "author": "Branislav Petrović",
    "content": "Sad više nema tame u koju nisam sišao po svoje zlato.\nNag i siromašan padam u provaliju.\nSve poznato i drago trampih za nepoznato\nunapred slaveći svoju pogibiju.\n\nZidaru je lako: kad mu je teško kuće zida.\nLekaru je lakše: kad je bolestan ljude leči.\nMeni je najteže ljubavi moja čista -\nmene u jatima napuštaju reči."
  },
  {
    "id": "231",
    "title": "Na tragu ti je",
    "author": "Branislav Petrović",
    "content": "Na tragu ti je\nuhoda neshvatljive revnosti\nodan sudijama\nsurov i pravičan\nna tvom radnom stolu šator je razapeo.\n\nTvoja gospođa mu čisto rublje prinosi\ntvoja kćer\nživu vodu na dlanu\n\nna njegov mig\ntvoj verni pas će te rastrgnuti\nglodare i sitne ptice\nlovi za njega tvoja macka.\n\nAždaja koju hranis rukopisom\nkad bi ti bar ona ostala verna."
  },
  {
    "id": "232",
    "title": "Ne umem da živim",
    "author": "Branislav Petrović",
    "content": "Ne umem da živim a živi mi se,\nkad umrem rodiću se čini mi se.\n\nO bože bože šta učini tvoj sin,\nti mu dade liru on je okači o klin.\n\nI jauknu strašno ko niko pre njega,\nodričući se i pesme i sebe i svega.\n\nSrbija je zemlja u kojoj za pića\npesnike tuku za nova otkrića.\n\nKad postignem cilj i dospem u tminu,\nnek se zna da nisam im`o otadžbinu.\n\nVreme je svemoćno ono zvezde melje,\nda se zna da nisam im`o roditelje.\n\nPa i majku svoju najsvetiju zoru\nsam sam izmislio kao metaforu.\n\nMajku to sazvežđe što kroz beskraj brodi\ndugo sam molio da me živog rodi.\n\nI rodila me živog ko žarulju,\nal me bez oružja pustila u rulju.\n\nI budući da sam prvi put van tmine\nne umedoh da se branim od svetine.\n\nI dotle je došlo o majko oprosti,\nvraćam se natrag u tebe kroz kosti.\n\nSamo sazvežđa mudra pamte u svom sjaju\nkako mi je bilo tesno u beskraju."
  },
  {
    "id": "233",
    "title": "Ne, nije to ljubav",
    "author": "Branislav Petrović",
    "content": "Malo smo se gledali,\nmalo smo se smejali,\nmalo smo pričali,\ni malo se ljubili.\n\nNe, nije to bila ljubav!\n\nMislio si da te nisam volela,\nmislila sam da me nisi voleo\nipak:\nrastanak je nekako čudno boleo!"
  },
  {
    "id": "234",
    "title": "o Aninom povratku sa letovanja",
    "author": "Branislav Petrović",
    "content": "Vratila se sa mora moja cigančica pocrnela\npocrnela kao afrička kraljica baš\nme briga što je tamo na moru jednog\ndripca iz Pančeva ljubila sad\nje važno da se ona meni vratila jer\nima na moru opasnih morskih pasa ima\nna moru mornara ima\nna moru alasa mogao\nje neko kolena njena da mi otme\nza spomenik u svome gradu\nmogli su gusari mogli\nsu mangupi da mi je ukradu pričaj\nmi kako je bilo kako\nizgleda more ima\nli more mlađeg brata je li\nmore protiv rata voli\nli more bure svežeg piva ume\nli more da pliva kako\nljube francuzi cigančice\nmoja ljubljena moja\nženo?"
  },
  {
    "id": "235",
    "title": "Osećanje budućnosti",
    "author": "Branislav Petrović",
    "content": "Sudiće nam budući ljudi.\nKao što pravi sin oca voleti ne sme.\nVeć vidim sudiju, nasmešen, pravično sudi,\nbez milosti našu javu, naše pesme.\n\nLoveći nove magnete i rude\nsudiće svetlosti kroz koju hodimo.\nDivni naslednici, strogo će da sude -\nosudiće nas da se ponovo rodimo."
  },
  {
    "id": "236",
    "title": "Panta Rei",
    "author": "Branislav Petrović",
    "content": "Evo me igram fudbal sa bandom okorelih mališana\npomalo nalik njima pomalo svojoj zlobi\nšutiram penal gol jedan nula\njedan nula\nal ono istinsko tek počinje.\nO kako mrzim ove nasmejane dečake\nove kovrdžave kose gradove na svetlom vetru\no kako bih tukao te lepe detinje oči\nta srca u galopu taj bakar\nkako bih pojeo taj pljesak mome pogotku.\n\nTu bujicu to more to bravo brane\no kako bih zaratio sa svim tim glupim sjajem\nšto mi se podsmeva ptičijim letom\nšto se ceri ružno sa svakoga krova.\n\nAl\nigra teče dalje\nGle TEČE\nstanite četiri slova\nstanite T\nstanite E\nstanite Č\nstanite E\nTEČE\nHeraklite ti si zaista hulja.\nPa ovo i nije pesma\nal utakmica teče dalje\nteče čovek teče reka teče groblje\nteče moje namršteno čelo\nveć smo poveli sa dva nula\nod radosti je život iz mene kroz rebra iskočio\nležim srećan na zemlji slep za veštine maga\nza njegovo zvučno drveće sa požarom umesto mračne smrti\nne vidim oblak koji prosipa zlatnu kišu\n(a to je jedan od njegovih strašnih trikova)\nne vidim grumen reke iznad igrališta\nni vetar u kamenjaru što kuće zida\nal utakmica se ne prekida.\n\nJurišaju moji plavokosi koji kudravi\nnadiru moji mrtvaci\nmore im golova treba dati\n(grob mi za podzemlje cipele obuva)\noči im treba rasticati\nglave im treba pokidati\nevo me srećan na zemlji\ngrob mi već ruku ljubi\n(živ bio veliki porasto)\npobedili smo\npobedili smo\nHeraklite crkni pukni."
  },
  {
    "id": "237",
    "title": "Predosećanje budućnosti",
    "author": "Branislav Petrović",
    "content": "Njihove su noći surove i dolge,\njao!\ngde su sada burlaci sa Volge?\nU Serbiji sebri, svuda ista tuga,\nistorijo strašna, bolna i preduga!\n\nProleće je opet!\nKiša poljubaca!\nLjubeći me ljubiš budućeg mrtvaca.\n\nO reci mi reci da li si u stanju\nda zamisliš moju glavu ko lobanju?\nU pustome polju, prazno i duboko\ni mrava što živi gde je bilo oko...\nI poljskoga miša što potajno želi\nda istera mrava pa da se useli...\nI pčelu, što sleti kada vetar duva!\nNa cvet što je niko iz bivšega uva!...\n\nBudućnosti strašna!\nSudbo nevesela!\nKad bih bar mogao da budem ta pčela!\n\nKovači sveta bacajte čekiće!\nGlava me boli od vašega kova!\nNek novi majstori preuzmu posao\ni nek rodi vaseljena nova!\n\nZa nove lovce nova i lovišta,\nbolje biti i miš no ne biti ništa.\nI grickati zrno ječma i pšenice,\ni krvlju mačke umivati lice.\n\nKad gori čovek ceo svet se greje –\nkad izgori čovek tad pepeo sve je!"
  },
  {
    "id": "238",
    "title": "Prolećna stradalstva",
    "author": "Branislav Petrović",
    "content": "Divna prilika da se plače\nzbog lepe veštice sa lomače.\n\nIl da se u tajnoj krčmi do smrti pije\nzbog buduće pogibije.\n\nPa otići na groblje i s pravim mudracima\nprovesti sat-dva kao učitelj s đacima.\n\nPostati izvor žuboriti pevati,\npostanuti tica, odleteti, nestati.\n\nSve ponore uma sve podvige srca\nkuka divna tica kukavica.\n\nŠto ne može ljubav što ne mogu reči\nmoj dragi brate smrt će da izleči."
  },
  {
    "id": "239",
    "title": "Ringišpil",
    "author": "Branislav Petrović",
    "content": "Zaboravu dželatu padoše šaka\nsubote moje lepe\numivene neumivene\npetkovi moji namršteni\nsvi moji dani\nkad sme da se umre a ne sme da se plače\nstooki staklenac vremena\npoluludog polulud\ngle\novog mi trena pršte u paramparče.\n\nJoš danas u mojoj samoći gostuje poneka reč\nringišpil razroki igrač u svemir gradove mami\nvrte se livade planine stogovi slame\nvrte se pozorišta klanice prenoćišta\nvozika prosijak dobročinstva dobrih ljudi\no jedan starac izveo moć svoju da se probudi\nPOZOR LJUDI\ngle\nu vazduh se sprema žena\nbože ima li te pokaži se sad\nučini da bezuspešno bude\nnavlačenje haljine na kolena.\n\nU vazduhu se izvija vidra moje samoće\nza sunce suncu bliža\nlepota mora da odleti\nbrodom srcem čime god hoće\nhvatam za grlo belog Praznila\no\nlepojka se visoko uznela\nnije me spazila!\n\nZemljani!\nJoš danas dok ova putasta nedelja cveta\ngostuje naša vatra u vašem zelenom ledu\nustaće mrtvi u podne da love jagnje leta\npa da ga u svoju tišinu odvedu:\nmukom će svojim da ga zakolju\nna žaru života da ga ispeku\noni tamo\nnajzad će da ga pojedu!\n\nNeko uzleće sam neko ima svoju grlicu\nneko zvezdari ljubavno pismo neko sećanje\nneko se ne vozi jer mu se ne vozi\nneko se ne vozi jer kosti mir mu ištu\nneko se ne vozi jer nema para\nneko pak više voli slatkiše\ntek:\n\nroditelji mladunčad pogubiše\nžene muževe\nljušture puževe\ndan sunce mesec klupe u parku\npop mantiju\nmilicioner anarhiju\nvrata izgubiše kvaku\nJoš danas još danas još danas\nko se vrti ne boji se smrti!"
  },
  {
    "id": "240",
    "title": "Smeće",
    "author": "Branislav Petrović",
    "content": "I.\n\nDugo se verovalo da je prva\nsnaga na svetu snaga crva.\n\nAl kad prevlada silno smeće,\nni crva na svetu biti neće.\n\nNi crva ni strva ni ljute guje,\nni uva koje sluša slavuje.\n\nNi mačke ni psa, nikojeg zvera,\nni oka koje gleda jezera.\n\nNi oktopoda, ni krabe ni raže,\nni jezika da sve to kaže.\n\nEvropska umetnost, Afričko cveće,\nsve će da bude jedno smeće.\n\nSvemu će, svemu da doaka,\nveć na skok spremna svetska kloaka.\n\n\nII.\n\nTragedija smrdi. Bojim se ni smeće\nod tolikog smrada primiti je neće.\n\nRoman, staro đubre, njega briga nije\nhoće li u govna ili u pomije.\n\nZbornici, rečnici, istorijski spisi -\nsve to nad đubrištem o končiću visi.\n\nNaučne rasprave, politički članci -\nsve to za smeće vežu čvrsti lanci.\n\nSmeća strašne ale s gustom će da svare\nintimne dnevnike, pisma, memoare.\n\nKnjigoljubac? Pa i on će\nkud tolike knjige, tegle, gaće, voće.\n\n\nIII.\n\nŠta ćeš ti priložiti opštem smeću?\nČarape? Gaće? Dušu pseću?\n\nNiko ti zameriti neće (i ne sme),\nda opštem smeću priložiš pesme.\n\nGomilama smeća koje se puše\ndodaj bljuvotine srca, duše.\n\nHoće li te flaše, te plastike, krpe\nsmeće tvoga duha moći da otrpe?\n\nDuhovi đubreta da li će da prime\ntvoja uznesenja, metafore, rime?\n\nSa velikim smećem neka\ni tvoje pesme krenu protiv reka.\n\nNeka kidišu na granu, na list -\nko ti daje pravo da ostaneš čist?\n\nNeka nasrnu na pčele, na bube -\nko im daje pravo da mimo svih ljube?\n\nU vremenu smeća sve što neće\nda postane smeće - već je smeće.\n\nPa i ti sam, izmiren sa svetom,\nkreni za smećem, združen sa đubretom."
  },
  {
    "id": "241",
    "title": "Starac zvani ostrvo",
    "author": "Branislav Petrović",
    "content": "Na pusto, Dunavo,\nodbačen,\nko gaće:\nRibar riđe brade zadoji me pivom!\nTaj svet što se rađa,\njednog dana,\nznaće\nrane koje otkrih\nna tom starcu živom.\n\nRiba avanturu završi na žaru.\nKo čovek.\nKo čovek.\nSlavan po svojoj gladi.\nBela Ruska lađa uz tugu prastaru,\ntegli iz Mađarske benzinske buradi.\n\nMiriše starac na konja, na cvet.\nKutlačom pomaže vatri da čorbu skuva.\nTu se skrasio da okonča let.\nO, starče,\nneka te šakal iz Kenije cuva!\nA bog nek ti kupuje cigare i brašno.\nI sapun.\nI tamjan.\nI mrtvački veš.\nGenijalni starče! – biće, proričem, strašno,\nkad Isus s neba siđe\nda uzme tvoj leš.\n\nNeka ti sunce besplatno pere i kuva.\nSlavuj nek ti peva umesto gramofona.\nVetar sa severa kroz oči nam duva,\nkroz lobanju ko kroz vagon iz Londona.\n\nKoristi nesreću ko čaj, ko energiju.\nProhujali život kao ribarsku mrežu.\nTugu kao duvan, voće i rakiju.\nSmrt iskoristi kao ravnotežu."
  },
  {
    "id": "242",
    "title": "U tvojoj krvi",
    "author": "Branislav Petrović",
    "content": "U tvojoj krvi moje galije plove\nprevoze gubavce na ostrva nova\ni lovce koji davno mrtvi love\nzarazne zveri u prašumi snova\n\nKapetan davno ne zna strane sveta\nkuvari palubu jezicima ližu\nužasno doba sprema se da cveta\nmrtvi se mornari na ustanak dižu\n\nSa gubavcima u srodstvu sam sada\nnjihova će lica sunce da postide\nbeznađe gubavca to je nova nada\ndeca bez očiju roditelje vide\n\nPevači vedri vi lažno pevate\nlukavstva strašnog vi ste bedne žrtve\njadni šarlatani vi pojma nemate\nšta sam naučio slušajući mrtve\n\nKad bi to preveli na jezik čoveč'i\nko besne žabe u sjaj katedrale\nsvesne svoje bede pobegle bi reči\nkoje su nas do sad divno zabavljale\n\nAl' surovost takva ni nama ne leži\nkoji smo odavno ostrvlja i hridi\nodavno smireni u tuđoj ravnoteži\nkoja je besmrtna al' se sebe stidi\n\nI neka ostane bez te surovosti\npremudrost mrtvih da u cveće uđe\njer mi smo i inače nepoželjni gosti\nu ovom predelu gde nam je sve tuđe\n\nSa gubavcima združeni u jadu\njedrimo prema ostrvu što tone\ngubeći poslednju i suvišnu nadu\nna vrhu svemira na dnu vasione.."
  },
  {
    "id": "243",
    "title": "Zlatna pesma",
    "author": "Branislav Petrović",
    "content": "Kamen nije kamen bez svog uma kamnog.\nDrvo bez mudrosti ne bi bilo drvo.\nGde je vatra bez razuma svog plamnog?\nNe Reč - Um je bio prvo!\n\nCvet smeran u polju poruka je važna\npodzmenih mudraca - taj ukras razuma!\nPtice močvarice, zmije, žaba, vlažna,\nsamo su traganja neznanog nam uma.\n\nSujeto ljudska divna si, nadstvarna!\nPepeo zvezdani ravan ti je tek,\na vaseljena ti je blagodarna.\n\nDok uma je ljudskog trajaće pejsaž i vek.\nU pejsažu zver zavija, gladna, gola:\nUm nastao sparivanjem zla i bola."
  },
  {
    "id": "244",
    "title": "Bol i sunce",
    "author": "Branko Miljković",
    "content": "To u šta se sjaj i bol pretvara, isto\nbiva: ljubav koju još pesnik ne reče,\njarki cvete kojim vrtovi se leče,\niz probitog nerva rasteš bolno i čisto.\n\nDaj mi da vidim svršetak tvog leta,\nmir tvoga kretanja što mi nemir snio,\ni nepokretnost moja kad sam mrtav bio\nsam u svom srcu bez munje i cveta.\n\nGde je uteha za ono što znamo,\nnada bez onoga koji se nada, san\nbez onoga što sanja, svet bez seni!\n\nJe li to ljubav što se iz srca tamnog\nu vatru premešta, iz vatre u dan,\nljubav van nas i u uspomeni?"
  },
  {
    "id": "245",
    "title": "Dok budeš pevao",
    "author": "Branko Miljković",
    "content": "Dok budeš pevao ko će tvoje breme da nosi?\nDok jedini prkosiš siromaštvu jasnoće..\n\nU susret jetkom voću, i podsmešljivoj rosi,\ndok budeš pevao ko će tvoje breme da nosi?\n\nPutuj, pevaj, prkosi, samo te pesma hoće,\ni noć se tobom ponosi..\nAli dok budeš pevao ko će tvoje breme da nosi?"
  },
  {
    "id": "246",
    "title": "Jedan maleni cvet",
    "author": "Branko Miljković",
    "content": "Jedan maleni cvet\njos ni progovorio nije\na vec je znao sve tajne sunca\ni sve sto zemlja krije.\n\nJedan maleni cvet\njos nije ni prohodo\na vec je umeo sam da se hrani\nsvetlošću, vazduhom i vodom.\n\nJedan maleni cvet\nna zna da čita i piše,\nal' zna šta je život, šta je svet,\ni mirise, mirise."
  },
  {
    "id": "247",
    "title": "Kraj putovanja",
    "author": "Branko Miljković",
    "content": "O sve što prođe večnost jedna biva.\nSen koja beše, drvo koje traje. Budan\nispod svoga imena koje budi\nruka sa cvetovima krv što sebe okiva.\n\nZavršiće se putovanje, ostaće tiha brda,\nsiva praznina, vetar koji bludi,\nmesto koje nema mesta u želji al nudi\nzlo da nas spase i istinu otkriva.\n\nTo čemu se molite je Žalosni Slavuj.\nLjubav nikada nije završena.\nČega ima ljudskog u patnji? O čuj:\nDan odjekuje. Nepokretne zvezde stoje.\nPrazne ruke, prazno srce, pusta sena,\ni nema mene - al ima ljubavi moje."
  },
  {
    "id": "248",
    "title": "Ljubav poezije",
    "author": "Branko Miljković",
    "content": "Ja volim sreću koja nije srećna,\npesmu koja miri zavađene reči,\nslobodu koja ima svoje robove\ni usnu koja se kupuje za poljubac.\n\nJa volim reč o koju se otimaju dve slike\ni sliku nacrtanu na očnom kapku iznutra,\ncvetove koji se prepiru sa vremenom\nu ime budućih plodova i prolećne časti.\n\nJa volim sve što se kreće\njer sve što se kreće - \nkreće se po zakonima mirovanja i smrti.\nVolim sve istine koje nisu obavezne.\n\nJa volim jučerašnje nežnosti,\nda kažem svome telu \"dosta\",\ni da sanjam bilje,\nprste, oči, sluh\ndrugačije raspoređene u šumi\nnegoli u telu."
  },
  {
    "id": "249",
    "title": "Očajna pesma",
    "author": "Branko Miljković",
    "content": "Polet je nasilje, nedoučeni dane;\nNebo je dato pod napolicu laži.\nKuda ću? Šta ću? Svuda me noć traži;\nPsi me recituju i gluve poljane;\nCvet i ptica uhvaćeni su u laži!\n\nMi znamo okrutnosti prerane slobode\ni san po meri noći kad nas takao,\nkrivotvornu zoru kojoj pišu ode\ni silazak u srce ko silazak u pakao\npo ljubavno đubre uz sjaj nepogode.\n\nDušo, životinjo koju prati seta,\nupoznaj nas s mrazom koji piše pesme;\nŠumo teška rimo na kraj bela sveta,\nzar zlo pobeđeno ni zapevati ne sme\npred novim zlom koje počinje da cveta?!\n\nMisao koja ne ume da misli\nzavlada svetom. I sada je kasno\nbilo šta reći što bi bilo jasno\ni čoveku i ptici pod kojom smo kisli\ni mrtvima koji istrunuše časno."
  },
  {
    "id": "250",
    "title": "Odbrana zemlje",
    "author": "Branko Miljković",
    "content": "U srcu ljubav jača od smrti,\nu glavi misao veća od glave,\ni to je odbrana zemlje.\n\nStrašni su ratnici pod zemljom,\nvojnici odbrane,\nzaliha snage spremna ako živi klonu,\ni to je odbrana zemlje\n\nVelika reč ni iz srca ni iz glave\nveć iz zemlje ko biljka ili cvet raste,\ni to je odbrana zemlje\n\nNamučeno zrno misli cvet,\ndan misli sunce,\ni to je odbrana zemlje.\n\nKoliko je zemlje iza nas\ntoliko je snage u nama.\ni to je odbrana zemlje."
  },
  {
    "id": "251",
    "title": "Orfej u podzemlju",
    "author": "Branko Miljković",
    "content": "Ne osvrći se. Velika se tajna\niza tebe odigrava. Ptice gnjiju\nvisoko nad tvojom glavom dok beskrajna\npatnja zri u pogledu i otrovne kiše liju.\n\nZvezdama ranjen u snu lutaš. Sjajna\nona ide tvojim tragom, al od sviju\njedini je ne smeš videti. O sjaj\nna tebe njen dok pada nek je i sakriju\n\nti ćeš naći ulaz dva mutna psa gde stoje.\nSpavaj, u zlu je vreme. Zauvek si proklet.\nZlo je u srcu. Mrtvi ako postoje\nproglasiće te živim. Eto to je\ntaj iza čijih leđa nasta svet\nko večita zavera i tužan zaokret."
  },
  {
    "id": "252",
    "title": "Pesma za moj 27. rodjendan",
    "author": "Branko Miljković",
    "content": "Više mi nisu potrebne reči, treba mi vreme;\nVreme je da sunce kaže koliko je sati;\nVreme je da cvet progovori, a usta zaneme;\nKo loše živi zar može jasno zapevati!\n\nVerovao sam u san i u nepogodu,\nu dve noći bio zaljubljen noću,\ndok jug i sever u istome plodu\nsazrevaju i cvokoću.\n\nSanjajući ja sam sve praznike prespavao!\nI grom je pripitomljen pevao u staklu.\nNe rekoh li: vatru vrati na mesto pravo,\na poljupcu je mesto u paklu.\n\nI hlebovi se pod zemljom školuju;\nJa bih se želeo na strani zla tući;\nPa ipak, po milosti istorije,\npovraćajući i ja ću u raj ući.\n\nZa prijatelje proglasio sam hulje,\nzaljubljene u sve što peva i škodi.\nDok mi zvezde kolena ne nažulje\nmoliću se pobožnoj vodi."
  },
  {
    "id": "253",
    "title": "Početak traganja za bićem",
    "author": "Branko Miljković",
    "content": "Lepi moj dane s dušom elegije\nkad od Bića senka biva, predelima\nlutam, u suzama, strah me obuzima,\nzvezdani uticaj nada mnom — ko da ih suzbije.\n\nNeizdvojen pojavom još niko nije\notkrio sebe, svete, u tvojim prizorima\nvrati mi dan ako ga negde još ima,\nzemljo ponovo nepoznata kad u lobanji legu se zmije.\n\nPoređane glave u zaboravljenom vremenu\nsa uzaludnim mislima i poslednjim rečima\nslute svoj lik u mutnome kamenu.\n\nTražim te u vetru ako te još ima\nizgovorena reči, za svetove pale\ntražim početak sjaj i sate stale."
  },
  {
    "id": "254",
    "title": "Poeziju će svi pisati",
    "author": "Branko Miljković",
    "content": "San je davna i zaboravljena istina\nkoju više niko ne ume da proveri,\nsada tuđina peva ko more i zabrinutost,\nistok je zapadno od zapada, lažno kretanje je najbrže..\n\nSada pevaju mudrost i ptice moje zapuštene bolesti,\ncvet između pepela i mirisa,\noni koji odbijaju da prežive ljubav\ni ljubavnici koji vraćaju vreme unazad.\nVrt čije mirise zemlja ne prepoznaje\ni zemlja koja ostaje verna smrti\njer svet ovaj suncu nije jedina briga..\n\nAli jednoga dana\ntamo gde je bilo srce stajaće sunce,\ni neće biti u ljudskom govoru takvih reči\nkojih će se pesma odreći,\npoeziju će svi pisati,\nistina će prisustvovati u svim rečima\nna mestima gde je pesma najlepša,\nonaj koji je prvi zapevao povući će se\nprepuštajući pesmu drugima.\n\nJa prihvatam veliku misao budućih poetika:\njedan nesrećan čovek ne može biti pesnik,\nja primam na sebe osudu propevale gomile:\nko ne ume da sluša pesmu, slušaće oluju,\n\nali:\n\nHoće li sloboda umeti da peva\nkao što su sužnji pevali o njoj?"
  },
  {
    "id": "255",
    "title": "Pohvala svetu",
    "author": "Branko Miljković",
    "content": "Ne napuštaj me svete,\nne idi naivna lasto.\n\nNe povredite zemlju,\nne dirajte vazduh,\nne učinite nikakvo zlo vodi,\nne posvađajte me sa vatrom,\npustite me da koračam\nprema sebi kao prema svome cilju.\n\nPustite me da govorim vodi,\nda govorim zemlji\ni ptici koja živi od vazduha\nglas moj ispružen kao živac.\n\nPustite me da govorim\ndok ima vatre u meni.\nMožda ćemo jednom moći\nda to što kažemo dodirnemo rukama.\n\nNe napuštaj me svete,\nne idi naivna lasto."
  },
  {
    "id": "256",
    "title": "Prelid",
    "author": "Branko Miljković",
    "content": "Hladna vatro koja izgaraš\nsvud oko mene, a dan ne stvaraš,\nne znaju kuće gde odoše ljudi,\nnit pozna jutro one koje budi.\n\nAl zna ih ponoć puna suncokreta,\nbiljni petao na krovu sveta,\nkoji ih samo zato budi,\nšto mrtvi znaju da budu budni,\n\nda slede reku zvezde i ptice\ni nastave život kriomice..."
  },
  {
    "id": "257",
    "title": "Propovedanje ljubavi",
    "author": "Branko Miljković",
    "content": "Nema mene al ima ljubavi moje;\nVidim je u suncu i zemlji gde nam trunu kosti.\nDovršava se dan u njenoj zahvalnosti\nslično muzici, slično praznini, spokojem.\n\nOna će sačuvati namere moje i tvoje,\ni vaskrsnuće mrtve rođendane po milosti.\nU podnožju vetra nemerljiva sen oholosti\nnestaće u pepelu onih što više ne postoje.\n\nU pusto srce u mrtvo vreme me zovi,\nminula čežnjo, da se svet ponovi.\nAko ne saznah ljubav i uspavah svoj um,\npa mi je prazan dan koji još došao nije,\nko granu koja se izdužuje u uzaludan šum\nneka me nedostojnog vetar obavije."
  },
  {
    "id": "258",
    "title": "Propovedanje vatre",
    "author": "Branko Miljković",
    "content": "Ljubavi moja mrtva a ipak živa,\nnek u svom danu nedorečen gori,\nnek igra se pesnika dok pesmu ne stvori,\npticom osvetljeni pevač koji u meni prebiva.\n\nO, zlatni talog vremena, prostori\npuni sunca! Senko, gde se ta zemlja skriva\ngde materija sva od zaborava otkriva\nvatru u sebi, i dan bez jutra u gori.\n\nKako se zove pre nego se rodimo\nspremni u tuđoj nadi i bezbolnom ognju sve to?\nZdravo, o moguća zvezdo koju i ne slutimo,\nil me zaboravi pesmo, jer želja je moja kriva.\n\nPod zemljom će se nastaviti trajanje započeto.\nO sve što prođe večnost jedna biva."
  },
  {
    "id": "259",
    "title": "Prvo pevanje",
    "author": "Branko Miljković",
    "content": "To je bila šuma koja je pojela nebo,\nšuma iz koje kad izađoh videh\nda nisam izašao - da su me zveri pojele,\ni znah da će biti gorko da pričam\no tome šta sam video i nisam video\nkad uđoh u njen mrak i ne izađoh iz te šume\nšto je zelenim čeljustima pojela svoje staze\ni izgubila se u sebi.\n\nPostoji jedna topla obala,\nbreg zelenila i jedna Beatriča,\nali su tri čeljusti\ntri makaze i tri noža...\nDa voleo bih povratak,\nišao sam ispred sebe po isplakanom putu\ni pesak je ujedao za stopala ko staklo\ni videh pse koji su grizli zemlju,\nvideh grešnike kako ih vitla zli vetar,\nnebo što laje\ni kišu prokletstva tešku i večitu.\n\nVideh slepe vode Stiksa i blato mržnje,\nvideh grad u plamenu i žene čije su ruke zmije,\nvideh zid plača bez zvezda\ni čuh reči bola u vrtlogu\nonih koji su postali drvo ili kamen\ni ne mogu se smrti nadati,\nonih jadnih koji se nikada nisu rodili,\nvideh, videh, videh i čuh\ni zaplakah.\n\nSvirala od zemlje,\nod šume,\nod krvi,\ndozivala drugu obalu,\nna kobnom žalu stajo narod i plako,\no jao jao vama duše uklete\ns balsamovanim rukama i usnama od krvi.\nVideh, videh, videh čuh i padoh mrtav,\no Aheronte, Aheronte,\nsve strane sveta stiču se na tvojim obalama."
  },
  {
    "id": "260",
    "title": "Reč vatra",
    "author": "Branko Miljković",
    "content": "Reč vatra! Ja sam joj rekao hvala što živim -\ntoj reči čiju posedujem moć da je kažem.\nNjen pepeo je zaborav. Ako pred tom reči skrivim -\npod čelom mi poledica i dan poražen.\n\nReč krv! Najlepša reč koja se ne sme.\nA koliko ptica i zveri u krvi mojoj prenoći!\nMožda izvan moga srca i nema pesme,\njer krv je vanvremena, mastilo bez moći.\n\nReč žudnja! Jedina još smisao ne nađe;\nI ptica u paklu kroz tužnu mi glavu.\nO gorko more za moje bele lađe\nkroz ispisani predeo i verbalnu javu!\n\nReč smrt! Hvala joj što me ne sprečava\nda otputujem u sebe ko u nepoznato,\ngde ako ne nađem sebe i smisao što spasava\nnaći ću svoga dvojnika i njegovo zlato.\n\nReč vatra! Ja sam joj rekao hvala što živim.\nReč smrt hvala joj što me još ne preči\nda volim samog sebe i da se divim\nsvojoj ljudskoj moći da izgovaram reči."
  },
  {
    "id": "261",
    "title": "Sećanje na pokojnika",
    "author": "Branko Miljković",
    "content": "Pred vratima iza kojih prostor gnjije\non je zbunjeni zlatnik i dvosmisleni rast\nmutne reči sve dublje koja čeka na nas\nda nam srž klijanjem kroz koru probije.\n\nU raspevanom plamenu ko da ga otkrije,\ntrava raste iz njegovog imena, i spas\njedini je, budan a samo je glas,\nčuli su ga al ga niko vido nije.\n\nProstor i vreme između svega što biva\nbezgrešnim govorom prevaziđe u svetlosti\nkad gore gradovi u samoodbrani.\n\nOn je zvezda nad prazninom,\ngovor koji otkriva\nzdrobljeno sunce podzemlja\nkao živu u kosti.\nTu izgubljeno sećanje\npustinju hrani."
  },
  {
    "id": "262",
    "title": "Sonet",
    "author": "Branko Miljković",
    "content": "Prostor koji ničim ne podseća na sebe,\npticama pomeran, vetrovima sličan,\nsam u sebi, sam za sebe, ničemu vičan\nvečiti početak užasan, bez potrebe.\n\nProstor jezikom trajanja prepričan\ni pretvoren u večnost koja nikom ne treba,\nvečnost za prokletstvo, koje budno treba\npod svežom humkom plen svoj nepomičan.\n\nZaboravimo mračno poverenje\nsebe sa sobom, u strašno podozrenje\nprostori se ruše i crna nailazi plima.\n\nU škrtosti tišine bez sebe i imetka\nmi smo poslednji zatočnici početka\npod kamenom što ime ima."
  },
  {
    "id": "263",
    "title": "Sonet o neporočnoj ljubavi",
    "author": "Branko Miljković",
    "content": "Nema je ovde, sve je više gubim\nu časnom krugu kog zaborav rubi.\nOh, gipka sliko varke, varko živa,\nkad kamen vida njeno lice biva.\n\nDaj mi snage da neporočno ljubim,\ndane započeo tužno. Tu se skriva\nbol bez odjeka i reč bez odziva.\nO, daj mi snage nad silama grubim.\n\nVrati mi sličnost da usnim, dok strava\ntišti mi čelo i niče na stolu.\nOna je deo predela što spava.\n\nPomešana s vetrom dok ćuti u sjaju.\nIscrpem budućnost u svirepom bolu\nšto sanja krv leta i pakao u raju."
  },
  {
    "id": "264",
    "title": "Sonet o ptici",
    "author": "Branko Miljković",
    "content": "Ispili se iz bačenog kamena\ni bude zenica neba oslepelog,\nmalo života zbilja poletelog\ns naših beskrilnih pognutih ramena.\n\nO čudna ptica čija namena\nda bude let zemlje i pesma opustelog\nneba, koja se čuje al ne shvata. O, belo\nudvaranje vetra toj ptici od plamena.\n\nPtico uzidana u mozak i zid\nkoju nikad nije upoznao vid\nkoju je sluh našo u prostorima šumnim,\nu našem uhu tvoja se smrt zače.\nO kamena ptico nek te noć oplače\nzvezdama vrelim, zvezdama nerazumnim."
  },
  {
    "id": "265",
    "title": "Umesto biografije",
    "author": "Branko Miljković",
    "content": "Rodio sam se odjutros, uprkos svim podacima o meni,\na ipak stariji sam od jutra i od sutra,\n\ni nisam zaboravio ništa što je bilo pre moga rođenja,\n\ni sećam se svega što je bilo posle moje smrti,\n\ni nisam kriv nizašta što se desilo juče..."
  },
  {
    "id": "266",
    "title": "Usnih je od kamena",
    "author": "Branko Miljković",
    "content": "Neka tvoji beli labudi\nkristalna jezera sanjaju,\nali ne veruj moru koje nas vreba i mami.\n\nProstore gde nevidljiva snaga sanja\nkojoj se suncokreti klanjaju,\nvidiš li okrenuta zaboravljenim danima u tami?\n\nTebe tri sveta vole\ntri te vatre prže.\nA mi idemo ispred nade\nkoju lutajuće pustinje proganjaju.\nOni smo što su sve izmislili\ni ostali sami,\nženo od svetog mermera,\nbela uteho kojoj se priklanjaju.\n\nNa zvučnim obalama\ngde drevno završava more\nkamenim srcem slutiš:\nvazduh je veliko čudo.\nNek traje lepota sunca\ndo poslednjeg sna, gore\nprema vrhovima koji zagubiše nam trag.\nAl ludo,\nne veruj tome moru koje nas vreba i i mami.\nKristalna jezera sanjaj u tami."
  },
  {
    "id": "267",
    "title": "Uzalud je budim",
    "author": "Branko Miljković",
    "content": "Budim je, zbog sunca koje objašnjava sebe biljkama,\nzbog neba razapetog između prstiju.\nBudim je zbog reči koje peku grlo.\nVolim je ušima..\n\nTreba ići do kraja sveta\ni naći rosu na travi..\n\nBudim je zbog dalekih stvari koje liče na ove ovde..\nZbog ljudi koji bez čela i imena prolaze ulicom,\nzbog anonimnih reči, trgova..\nBudim je zbog manufakturnih pejzaža javnih parkova.\n\nBudim je zbog ove naše planete\nkoja će možda biti mina\nu raskrvavljenom nebu.\n\nZbog osmeha u kamenu drugova zaspalih između dve bitke,\nkada nebo nije bilo više veliki kavez za ptice\nnego aerodrom!\n\nMoja ljubav puna drugih\nje deo zore koju budim.\n\nBudim je zbog zore, zbog ljubavi\nzbog sebe, zbog drugih..\n\nBudim je, mada je to uzaludnije\nnegoli dozivati pticu zauvek sletelu.\n\nSigurno je rekla: neka me traži,\ni vidi da me nema.\n\nTa žena sa rukama deteta koju volim,\nto dete koje je zaspalo ne obrisavši suze koje budim..\n\nUzalud,\nuzalud,\nuzalud..\n\nUzalud je budim jer će se probuditi drukčija i nova.\n\nUzalud je budim jer njena usta neće moći da je kažu.\n\nUzalud je budim.\n\nTi znaš - voda protiče ali ne kaže ništa..\n\nUzalud je budim.\n\nTreba obećati izgubljenom imenu\nnečije lice u pesku.\n\nAko nije tako odsecite mi ruke\ni pretvorite me u kamen!"
  },
  {
    "id": "268",
    "title": "Vesela pesma",
    "author": "Branko Miljković",
    "content": "Ne verovati i dalje osta greh,\njoš nam crtaju šibom po ledjima raj,\nnajzad je vreme da prasnemo u smeh\nmokreći na svoje rane i njihov sjaj.\n \nOd srebroljublja ko je postao srebren,\nonaj sam što oluje boluje uspešno,\njoš nije noć, još vidim sebe\na sve što peva mora da je grešno.\n \nVoli iz mržnje dok pesma nas spasava\nplašljivih reči i šturoga klasja,\nsunce je mrak koji nas osvetljava:\nObasjaj, oh obasjaj..."
  },
  {
    "id": "269",
    "title": "Zajednička pesma",
    "author": "Branko Miljković",
    "content": "Odveć smo mladi pa nam peva znanje,\nodveć zaljubljeni da bismo živeti znali,\nodveć maštoviti za svetlosti danje\njedemo sve što leti nismo pali\nsve smo bogatiji što imamo manje.\n\nNepravda ima pesničkoga dara,\nistina je lepa al dok ne ostari,\npesme nam nemaju pameti al imaju žara,\nptica ko dosetka nad njima krstari,\npogrešno uzeta reč jedna čuda stvara:\nNečitak svet.\n\nPevamo ne brinući za smisao i red,\nbolest našu leče poređenja smela,\ni tako pobeđujemo gorčinu i jed\ndok smešan cvet i neoprezna pčela\npretvaraju vreme u opori med.\n\nNe trebaju nam misli da život ublaže,\nko plivač niz stravu verni smo neveri,\nod pravog puta lutanje nam draže,\nne merimo jer noć zakida na meri\ni jasnost više nema šta da kaže:\nNečitak je svet.\n\nMi pevamo da se postide roboti,\ntupoglavci dovršeni za nameru svesnu,\nprotiv svega smo što hoće da kroti\ni mada više voli borbu nego pesmu\nnaše nas srce još ne osramoti."
  },
  {
    "id": "270",
    "title": "Zamorena pesma",
    "author": "Branko Miljković",
    "content": "Oni koji imaju svet neka misle šta će s njim,\nmi imamo samo reči i divno smo se snašli u toj nemaštini..\n\nUtešno je biti zemlja, ponosno je biti kamen,\npremudro je biti vatra, pobožno je biti ništa..\n\nPrljav od suviše opevane šume\npesnik peva uprkos poeziji\nbez srca bez nasilja i bez žara\nkao reč koja je prebolela muziku..\n\nSloboda je zastarela,\nmoje pravo ime čeka da umrem.\nPtico iza sunca usred rečenice\nkojom nasilnički ljubimo budućnost\nsve izgore; to je praznik..\n\nPoslušni pepeo, brašno ništavila\npretvara se iza mojih leđa u šugavog psa,\nispred mene u žar pticu,\ngovori mi istinu iza leđa...\n\nGrlice, ti si pravi naglasak umrle nežnosti,\nnačini zoru od našeg umora,\nmiris je vreme koje je posedovao cvet,\nal nereč kaže: \"kasno je\",\nnecvet kaže: \"noć je\",\nneptica kaže: \"plam je\",\na je kaže: \"nije\"..\n\nNa to ptica opsuje,\ncvet kaže to je pakao,\nprava reč se još rodila nije.."
  },
  {
    "id": "271",
    "title": "Ajduk",
    "author": "Branko Radičević",
    "content": "Kuća moja čarna gora,\na postelja kamenovi,\nmoja braća sve od skora,\nali sami sokolovi,\ns njima s' vinem s ove gore\nkao munja na zlotvore.\n\nStrašno li se zlotvor sili,\nsve krvavi pokri krili,\nljube ljubi, đecu gazi,\nčasnome se krstu plazi,\nna kolju nam ječe braća —\nal' mu ajduk zajam vraća.\n\nZaman silno Ture gledi\nda dosadi kaurinu,\nturske krvce on ne štedi,\nveć se diže u planinu,\nsilna četa amo gazi,\nno malo se kogođ slazi.\n\nOh ala mi raste kika\nkad pušaka stane cika,\nkad zagledam turska skota,\npa kad mi se s konja smota,\nkad mu glavu pseću zbrijem\npa na kolac kad nabijem.\n\nTurskim glavam' goru kitim,\no ajdučke divne sreće!\nTurskim šaram ponositim\nkitim srpsko svoje pleće:\nTurska puška Ture bila,\ntursko blago zadobila.\n\nČekaj, ago, koji danak\nda t' bijele bijem kule,\nda boravim laki sanak\npored tvoje vjerne bule,\nda ti, ago, lulu pijem,\na kuranom kavu grijem.\nDa ti konja tvoga jašem,\nda bos tapkaš pored mene,\nda ti britki ja mač pašem,\nbaka prelu da t' priđene,\nda t' osedlam kô paripa:\nDa viš kako aga đipa.\n\nPa da t' onda dočnem sreću:\nDa ti glavu srubim pseću,\nda ti kulu njom okitim,\nispod kule meso itim,\nnek ti vrane glavu kljuju,\npsi se psine nablaguju.\n\nNiko tebe ne ćede pomoći,\nrode mili, u preteškoj noći,\nal' s' u goru diže sinak pusti,\npa dovati rukom mrak taj gusti,\najduk kliknu, šara puška planu,\na Srbiji bijel dan osvanu."
  },
  {
    "id": "272",
    "title": "Bolesnikov uzdisaj",
    "author": "Branko Radičević",
    "content": "Je l' to danak, kad mu vidla nesta?\nJe l' to sunce otkad sijat presta?\nŠto l' potmolo tako u me gledi,\ntako ladno da mi s' srce ledi?\nJe l' to vreme što je posustalo,\nšto s' ne miče, što l' se skoturalo\nkao zmija na mojim prsima?\nAl' je ladno, uh al' mi je zima.\nKad koračam, je l' ovo zemljica\nšto l' šoboće ko kakva grbnica?\nSlušaj, slušaj, je l' me kogod zvao?\nOna, ona - brže, što sam stao?"
  },
  {
    "id": "273",
    "title": "Cic",
    "author": "Branko Radičević",
    "content": "Al' se nebo osmeiva,\nal' se reka plavi,\na ribarče u čun sniva\njasno kô na javi.\n\nOn itnuo udičicu,\nribicu je stekô,\nmetnuo na žeravicu,\npa je tako pekô.\n\n„Žeravico, de se trudi,\nnemoj tako sporo.“\nRibica mu veće rudi,\ngotova je skoro.\n\nRudi riba — jošte malo —\nsad mu je pečena,\nsrce mu se zaigralo:\n„Amo sad, milena!\n\nDole ćemo jako sesti,\nal' će da se sladi,\nmorô bi te, ribo, jesti\ni da nije gladi.“\n\nPa je uze, pa njom brže\nda primakne k usti,\nčun se ljuljnu, on se trže,\node sanak pusti."
  },
  {
    "id": "274",
    "title": "Devojka dragom",
    "author": "Branko Radičević",
    "content": "I\nPravo, brate, to se skoči,\nto bijaše pravi skok,\ndok se takav opet skoči,\noće proći goda tok.“\nTo je bio, dragi, tvoj —\nblago meni, da si moj!\nII\nEn' odunda buči trka,\nsvaki svoga konja žuri,\nkoji vrana, koji mrka,\nal' pred svima jedan juri,\nto je, dragi, zeka tvoj —\nblago meni, da si moj.\nIII\nKade momci puške meću,\nkad u crno šare pale,\nkušajući ica sreću,\nsvi t' enonde, dragi, vale,\npouzdani itac tvoj —\nblago meni, da si moj.\nVI\nKad u kolu drugi klonu,\ntvoja noga jošte plete,\nkad im perja jurve tonu,\ntvoja perja gordo lete,\nljupko miga pogled tvoj —\nblago meni, da si moj!\nV\nDeve, momci, žene, ljudi\nglede igrajuće nas,\nti m' na tvoje stiskaš grudi,\ntvoj menika šapće glas:\n„Mila, mila, tvoj sam, tvoj.“\nBlago meni, da si moja."
  },
  {
    "id": "275",
    "title": "Devojka na studencu",
    "author": "Branko Radičević",
    "content": "Kad sam sinoć ovde bila\ni vodice zaitila,\ndođe momče crna oka\nna konjiću laka skoka,\npozdravi me, zborit ode:\n\"Dajde, sele, malo vode!\"\n\nOve reči - slatke strele -\nminuše mi grudi bele -\nskoči' mlada, njemu stigo'\ndigo' krčag, ruku digo'\nruka drkta... krčag dole...\node na dve na tri pole.\n\nJoš od njega leže crepi,\nali de je onaj lepi?\nKad bi sada opet došo,\nma i ovaj drugi pošo!"
  },
  {
    "id": "276",
    "title": "Đački rastank",
    "author": "Branko Radičević",
    "content": "Nesi, breže, čudo ti za oko,\nne dižeš se do neba visoko,\nnesi gora umilnoga latka,\nkad ko šeće da je šetnja slatka,\nni se voda sa kamena sliva,\nkad ko legne da slađe počiva,\na ko traži za veselje cveće —\nzaman traži, tu ga naći neće.\n\nNekoliko ovde je drveta,\nal’ de rastu, to su mesta sveta,\nnji je tužno posadilo doba,\nsvako s’ vije više jednog groba,\npo grobovi trava obilata,\nna dekome cveća umiljata,\nko zna koga grob ovaj pokriva,\nmožda cvetak tu kakav počiva,\npa je cveće poitilo amo\nda se samcit bratac ne bi teškô,\nveće mirno u grobnici leškô.\n\nSpavaj, brate, tu sanak slađani,\nkiti, cveće, grob njemu lađani,\nta sve mu je možda ovog sveta\nugrabila ova raka kleta,\nta od sviju njegovi milina\nsada njemu ostala jedina,\nsve nestalo, sve ga je izdalo,\nti jedino verno mu ostalo,\nmlogo teo, mlogo započeo,\nčas umrli njega je pomeo,\nmesto danka spustila se tama,\nmesto slave tebe ima sama,\nti si ponos, ti si cela dika,\nti mu slava možda svekolika.\n\nA ti, brate, kroka veseloga,\nkad tud mineš, de seti se toga,\npa uzdani, pa suzicu proli,\ncvet ne diraj, veće ajde doli,\nne kidaj ga, tako t’ boga, brate,\ndrugo cveće tamo cvati za te,\najd’ ti tamo, a ja ću onamo\nde bez cveća trava raste samo,\nbez drveta, bez ikakva žbuna —\ndva, tri kroka — eto mene tuna.\n\nVedro nebo onde nada mnome,\nbrdo travno ovde poda mnome,\nokoline oko mene mile,\nda ništa se neste promenile!\nJa tu stojim, oko duše moje\nslatki časi umiljato s roje,\noko plamti, srce jače bije\nkoji časak da spomenem prije?!\n\nKratko je doba, eto ide veče,\nzlaćano sunašce već zapadu teče,\ntavna će nojca skoro ovde biti,\npa će mi drago sve tamom obviti.\nO stani, sunce, stani, ne zaodi,\nbela dana sobom ne odvodi,\nda pogledim sva mestanca redom\njoš jedanput mlađanim pogledom,\nčase mloge deno svoji leta\nkâ u raju veselo prošeta.\n\nOj Karlovci, mesto moje drago,\nkô detence došao sam amo,\nigra beše jedino mi blago,\nslatko zva ja med i smokvu samo.\nDete malo — golušavo tiče,\ndođe tiče pa se tu naviče,\novde, ovde, de krioce malo\nprvi put je sretno ogledalo,\niz početka od grane do grane,\nod drveta jednog do drugoga,\ndok je smelo setiti se strane,\nsetiti se neba visokoga,\ndok je moglo krila svoja laka\nnebu dići tamo pod oblaka,\npod nebo se digô tić i sada,\nal’ veseo nije kô nekada,\ngleda dole, reku, vrelo, luga,\ndrva, žbune, gore i vrleti,\npa mu s’ čine do toliko druga,\ndo toliko uspomena sveti,\ns kima dane prelepo probavi,\npa i sada mora da ostavi.\n\nTeško mu se, teško rastaviti,\nali šta će kada mora biti,\nza nji srce njemu mlado tuče,\nali nešto na daleko vuče,\non ne može više odoleti,\npa se vine i u svet poleti.\n\nOj Karlovci, lepo l’ žive tude,\nal’ što mora biti neka bude,\nta i mene nešto dalje vuče,\nevo pružam svoga raja ključe.\n\nPa kada bi imô kaku želju,\njednu b’ imô samo ali velju,\nkad bi tako smanjao se tudi\nda te mogu pritisnut na grudi,\nta na grudi i na svoja usta,\noh željice, ala si mi pusta! —\n\nLaka pesmo, odi u pomoć,\njera ono već je blizu noć,\nde prigrli pesmo, moja snago,\npa ižljubi sve milo i drago!\n\nSunce jarko, ta koliko reda\ntako tebe ja sedati gleda,\ngleda tvoje goleme krasote\npun radosti i velje milote,\ngleda tamo pa misli nazada,\nkako krasno bijaše nekada,\noseti se srpske carevine,\nSrpske slave, srpske gospoštine,\noseti se poslednjega doba,\nta krasnoga na Kosovu groba.\n\nZbogom, sunce, na zapadu jasno,\nal’ za goru zailaziš krasno,\ntako krasno i u take slave\njunačke su tada pale glave,\nugledô se jedan na drugoga,\npopadao jedan kod drugoga,\nta rad one krasne domovine\nne žalio niko da pogine.\n\nTi već zađe, nebo je crveno,\nkao da je krvlju obliveno,\nao sunce, kao nebo ovo\ntako beše crveno Kosovo,\nod srbinjski teški palošina\nkrv s’ otvori kâ morska pučina,\ndivno li je tada Srbalj bio,\ndivno l’ svaki glavu zamenio,\ndivnu l’ krvcu zlotvorsku prolio,\nu njoj danak divno utopio.\n\nOj sunašce žića mog ubavo!\nKada zađeš, o zađi krvavo,\nsred kopalja, zveke i mačeva,\nzađ’ za goru dušmanski leševa,\nkô što onda tim junakom zađe —\nta šta more jošte biti slađe!\n\nSunce zađe, a spušta se tama,\nna nebu je večernjača sama,\nnebo vedro, a reka se čista\ntamo, amo u prugama blista,\noj Dunavo, o ti reko silna,\nala si umilna!\n\nKoliko sam puta preveseo\nsa drugovim’ u lađicu seo,\nzavatio veslom i desnicom,\notisnuo s’ vodom i maticom,\nni se bure ni gromovne buke\npoplašile pouzdane ruke,\nkad grom riknu, kada munja sevnu,\ntada mlađan ponajslađe pevnu,\nsever duva, vodom poljuljiva,\nvoda burna u čun zapljuskiva,\nval za valom u časak nagrnu,\nlati čamac pa ga i prevrnu,\nsve u vodu — ao krasne muke!\n\nŠčekasmo se na noge i ruke,\npa za časak eto braća luda\ndogrcaše do brega i pruda.\nmlogo li se tako kadikada\nu se glava pouzdala mlada,\ntelo čilo, a umešna ruka,\nsretno sam se ja uvek izvukâ,\nja sam tebi mlado telo predô\nkâno ocu svome što bi čedo,\njer da tede, mogaše me jednom\nrukom svojom zadržati lednom,\nta kad ono u Vodi neuka\ndovatila ta samrtna muka,\nkad se voda nada mnome sklopi,\noj Dunavo, ti me ne utopi,\nti me diže, privati obala,\nzato tebi do nebesa fala,\nreko onda pa ću i svakada,\nali zbogom ostaj meni sada!\n\nVinogradi, zbogom umiljati,\nzbogom, grožđe, neću te ja brati,\nao berbo, tebe žalim kletu,\nta šta lepše od tebe na svetu?\nKo tebeka nikad ne video,\nšta je jošte sirotan video?\nAo braco, amo u to doba\ndođi, vidi, čuj, pa ajd’ u groba.\n\nZora zori, sve poustajalo,\npa s’ uz brdo veselo nagnalo,\nsvirac svira, puške popucuju,\nmome poju, momci podvikuju,\njošte malo, eto vinograda,\ngledaj sada ubavoga rada:\nBeri, nosi, čas dole, čas gore,\nmomci klikću, a pesme se ore,\n„Živo, živo!“ jedan drugog kori,\nživo s’ radi, al niko s’ ne mori,\ngledni samo posle uje svake,\ngledni, brate, one noge lake,\nta tek što se svirac čuje,\nveć u kolu s’ poskakuje,\nkolo, kolo, svirac svira,\nnoga zemlju ne dodira,\n„Sitno, brate, ijujuju!“\nMomci čili podvikuju:\n„Svirac svira,\nne da mira,\na još više devojčice,\nnjine oči i nožice,\ndede, brate, ijujuj!\nDe poskoči, ne luduj,\nko bi jako momak bio\nPa se ne bi pomamio!\nAo sele bosonoga,\nzla ti maja dozlaboga,\nne dala ti čarapica\nni lagani papučica,\nda učiniš klepa-klapa —\nza tobome, dušo, skapa.\n\nOho, sele, vita stasa,\ndrž’ se braci oko pasa,\nkolovođa kolom vija,\nkolo leti, znoj probija,\nal’ u tvoji nedri tuce\nokle snega do dve grude?\n\nČudo, sele, divno čudo,\nala bi se mlađan grudô !“\nKolo, kolo, naša dika,\npuška puca: cika, cika!\nPa sve tako pucaj, beri,\npevaj, igraj do večeri,\nA kad sunce veće seda,\nbesna momčad još se ne da,\nide kući, podvikuje,\npuni puške, popucuje,\nsvirac svira, moma poje:\n„Kolovođa, zlato moje!“\nPa u krčmu, te do zore,\nkolo igra, pesme s’ ore,\na u zoru s’ zajuhuče,\nudri opet kâ i juče.\n\nZbogom, pesme, zbogom, kolo,\nzbogom, momci, naokolo,\nzbogom, kito moma mladi,\nzbogom, grožđe, zbogom, vinogradi!\nZbogom, gore, mesta moja slatka,\npuna lipa i debela latka,\npuna tica, puna jagodica,\njagodica, prelepa đurđica;\nZbogom, dole, zbogom mirisave\npune one ljubice ubave;\nZbogom i vi po njima izvori,\nvelja slasti kada žeca mori;\nZbogom ostaj, ubavo Belilo,\nti mi beše uvek mesto milo,\nsvud po tebi deklice, tanane,\nsvaka od nji laka kâno lane,\nlica bela pa malo rumena,\nsuknja borna divno pridevena,\nsunce sjaje sa nebesa zlatno,\nmome šeću pa mi bele platno,\nsunce sjaje, lice odsjajuje,\nsuknja s’ digla, nona proviruje,\nao lišce, ao nono bela,\nkoga ne bi ti ovde zanela?\n\nSunce jarko, jače sjati nagni,\npa im lice, pa im none smagni.\nSunce jarko zašlo već odavna,\nočo danak, došla nojca tavna,\nmome platno davno pokupile,\npa s’ odavde mene izgubile,\nsve mi milo nojca rasplašila,\nšto ne mogla, u tamu zavila,\nnigde traga od dana bijela,\ncrna nojca sasvim preotela.\n\nAl’ opeta čini se meneka\nkao bela da zorica zori,\ntice poju, gore stoji jeka,\na kraj mene potočić žubori;\nJa se šetam, družina sa mnome,\nmi idemo Stražilovu tome,\npod nogama ona rosna trava,\na sa strane brda mirisava,\na ovde se potok pošalio\npa nam puta mladim preprečio,\npreko njega skačemo lagani,\ni evo nas na drugojzi strani,\na odavde sve još ubavije:\nKako samo dolina se vije,\nkako gora podigla se gusta,\na po gori sve ta lipa pusta,\nlipa cveta, cvetići mirišu,\na uz miris vetrići uzdišu,\na uz vetrić kosi poklikuju,\nuz kosove braća podvikuju:\n„Ao danče, ala si mi beo!\njoš bi dugo gledati te teo,\nal’ kad mi se veće smrći mora,\nnek se smrkne izmeđ ovi gora,\ntu nek mi se ladna kopa raka,\ntu će mene zemlja biti laka.“\n\nPa potrči bistrome izvoru,\npa dovati tu lipovu koru,\npa se napij vodice lađane,\npa ubrzaj te noge lagane,\nudri gorom, po stenju se veri,\npa jagode, pa cvetiće beri.\nZbogom ostaj, krasno Stražilovo,\nmlogi te je u zvezdice kovô,\nmlogi reče: „Ao rajska sliko!“\n\nAl ko ja te rad ne imô niko.\ndanka bela nestalo već davna,\nsve pokrila ona nojca tavna,\nnebesa su svud zvezdica puna,\nal’ meseca jošte nema tuna;\nDocne danas on će obasjati,\nja ne mogu na nj’ga tu čekati,\nsrce mlado jošte jednom želi\nsa drugovi da se proveseli.\n\nSoba niska, a dosta i tesna,\noko stola sedi raja besna,\nraduje se onom vinu lednu,\npa svećicu zapalila jednu:\nGori sveća kao da izdiše,\nal’ de raja da zapali više,\nkad vesela štono god imade,\ndo parice sve za Vino dade?\n\nAmo vina i u toga ćupa,\npa ondaka zapevajmo skupa,\npa još pesmu deno Arapinu\nMarko vojske pobi polovinu,\nte zadobi tog krvavog dana\nsedamdeset oni teški rana,\ngleda care ove rane ljute,\npa dukate povadio žute,\npa govori: „Ko izleči Marka,\nevo njemu pljada dukata!“\nSinu dukat kâno sunce jarko,\nplanu Marko, pa dukate vata:\n„Vina amo, krčmarice draga!“\npa zamalo od rana ni traga.\n\nBrže, braćo, čaše napunimo,\nnapunimo onog vina žarka,\nkucnimo se pa onda papimo\nta desnici Kraljevića Marka,\nšto udari silnom Madžarinu,\nod bedra mu otrže mačinu,\nseva maču — Filip na dve pole —\nmač proleće, pa u kamen dole,\npuca kamen, vatra iza nj seva,\nMarko gleda, brk mu se osmeva,\nal’ da j’ kamen vincem potekao,\nbi tad Marko bogme zakliktao.\n\nKlikni, brate, kô što čini soko,\nispi čašu da t’ zasuzi oko,\noh tako se za Markom jaduje,\ntakom suzom on se oplakuje.\nUmre Marko, njega nam nestade,\nali ništa, bar vinca ostade,\njer da j’ Marko još živeo duže,\nsve bi vince popio nam, druže.\nTa znaće se Marko ubojica,\nubojica, ljuta pijanica,\ndokle mači, dokle čaše zveče,\ndokle sunca, dokle vinca teče.\n\nTambur, tambur, sitna tamburice,\nudri, pobro, u sićane žice,\ndanas ima, a sutra nas nema,\najd’ u kolo, ko će tu da drema?\nOn u sredi u tamburu bije,\na kolo se oko njega vije,\nao braco, ao tamburice,\nudri žešće u te sitne žice,\nsitne žice — sitniji koraci,\nnek se znade kad igraju đaci!\n\nOj vi srpski vitezovi,\nvi zmajevi, sokolovi,\nta ima vas na iljade,\nal’ brojiti nemam kade,\nta kad bi vas sve brojio,\nkad bi jadan vinca pio!\n\nOj Šubiću,\nJuraniću,\nturske glave\nbeu trave,\nmači vaši britka kosa,\nkrvca vaša beše rosa,\nrosa rosnu, javor s’ diže,\npevac iza nj gusle zdelja,\npa bugari što ste bili,\nšto l’ desnicom počinili,\ndela vaša suncu ravna\nneće skriti nojca tavna.\n\nNoći, noći, tavna noći —\nko bi Srbu u pomoći?\nOj Čupiću, ljuta gujo,\noj Ćurčijo, mrki vujo.\nAo Luko,\nturska muko,\nao Petre,\nplai vetre,\nšto dovati tursko more\npa o srpske razbi gore!\nOj Pocerče, oj Milošu,\nnaš sokole, slavo mila,\nal’ na slavu Turkom lošu,\njer im slomi pusta krila,\nsruši Drini u dubinu\nonu strašnu orlušinu:\nVi zvezdice našeg neba,\nšto sijaste kô što treba,\nzvezde trepte, zvezde sjaju,\nali danka još ne daju,\nĐorđe dođe, sunce granu,\na Srbiji dan osvanu.\n\nKolo, kolo\nnaokolo,\nvilovito,\nplaovito,\nnapleteno,\nnavezeno,\nokićeno,\nzačinjeno,\nbrže, braćo, amo, amo\nda se skupa poigramo.\n\nSrbijanče, ognju živi,\nko se tebe još ne divi!\nRvaćane, ne od lane\noduvek si ti bez mane!\nOj Bosanče, stara slavo,\ntvrdo srce, tvrda glavo,\ntvrd si kao kremen kamen,\nde stanuje živi plamen!\nAo Ero, tvrda vero,\nko je tebe jošte terô?\nTi si kano itra munja\nšto nikada ne pokunja.\nAo Sremče, gujo ljuta,\nsvaki junak po sto puta!\nCrnogorče, care mali,\nko te ovde još ne fali?\nMačem biješ, mačem sečeš,\nmačem sebi blago tečeš,\nblago turska glava suva,\nkroz nju vetar gorski duva.\nOj sokole dalmatinče,\ndivna mora divni sinče!\nOj ti krasni Dubrovčane,\nnaš i danas beli dane,\nta sa pesme iz starine\npune slave i miline!\nOj Slavonče tanani!\nBanaćane lagani!\nOj Bačvani, zdravo, zdravo,\nko j’ u pesmi veći đavo!\nI vi drugi duž Dunava,\ni vi drugi de je Drava,\ni svi drugi tamo, amo,\namo da se poigramo!\nVatite se kola toga,\nod višnjeg je ono Boga:\nRukom drži bratac brata,\nblizu srca njega vata.\nSvirac svira,\nsrce dira,\nruka s’ diže na posao,\nda l’ će kome biti žao?\nNoga lupa, diže pra,\nnaokolo svuda stra.\n\nNoga laka, srce zdravo,\nkolo leti, kolo đavo,\nposkočica đavolica,\nšto je tela, to i smela,\nal’ je žeca odolela.\nOj ti seko\nkâno mleko\nbelolika,\nkâno vince rumenika,\nkâno paun ponosita,\nkâno jela, sele vita,\namo brže pa natoči,\nda ti braca bolje skoči,\namo, sele, a za Boga,\nvidiš e sam iznemogâ,\ntako, zlato, tako, tako,\nsad je kolo igrat lako,\namo, čedo milooko,\ndaj da t’ ljubne braca oko.\n\nOna beži — za njom s’ vini,\nljubni, brate, pipni, štini,\ntaka igra, šala taka\ntaman, brate, za junaka!\n\nAjduk Veljko zna ljubiti,\nal’ i sabljom divno biti,\najduk Veljko ljuti vuja,\nturci stado jaganjaca,\najduk Veljko kâ oluja\nkad u jesen iz klanaca\nsvati lišće to po gori,\npa obori,\nkrši granje, pa silena\nčupa rasta iz korena —\nseče Veljko i natiče,\ngoni, stiže što izmiče,\nseče age posred pasa —\n„Ala, Ala!“ ode s glasa,\nlomi konje i junake,\nčini jade svakojake,\nkušlja tlači, sablja seva,\nklikće Veljko, Ture zeva,\no tle čalma, o tle glava,\nal’ pod nebo srpska slava!\n\nVedro nebo na visoko,\nravno polje na široko,\na na polju dva okola,\nsredom gledni sina gola,\ntatarin je — vatra živa —\npreti mačem pa doziva:\n„Oj Ugrine, kurvo, amo,\namo da se ogledamo!“\nUgri glede svi u travu,\njakšić gore diže glavu,\nvata štita gvozdena,\nvata mača plamena,\nlako vrda, maše lako,\nali bije vrlo jako,\nsada zveknu, sada manu,\nsada sevnu, sada planu,\ndole pade Tatarin,\npogubi ga Srbljanin!\n\nPlao kolo, teče znoj,\nde još malo, brate moj!\nMalo cupni,\nmalo lupni\nda se trese ceo dom,\nokom sevni,\ngrlom pevni,\nkao munja, kao grom —\nstrele, koplja, bojni mači,\njunak bije, a konj tlači,\nzveka,\njeka,\nvriska,\npiska,\ngorom, dolom, junak vrvi,\ngora, dola, sva u krvi.\n\nSve od mora Jadranskoga\ni od grada tog Beloga,\nsve od onog Drenopolja\nšto s’ oteže moru Crnu,\nsve to Dušan sebi zgrnu,\nTo učini boža volja,\nDušan, Dušan, bujna reka,\nSrbin junak pa do veka!\nAo veka,\nmlada veka,\nsad na konju, sada peške,\nsad kod Jaše, sad kod seške,\nsad pri čaši, sad u kolu —\ngledaj, bože, braću golu!\nGoli braco, što si stao,\nvaljda nesi već sustao,\ncupni, skoči,\nsitno kroči,\nPa zavedi,\npa provedi,\nopa cupa,\npa na ćupa!\nAl’ ti s’, brate, svetle oči,\nali ništa, samo toči,\nkaka čaša taka sreća,\ndajde onu, ta je veća,\njoš i u tu vinca ledna,\nmeni treba jošte jedna —\nbraćo mila, zdravo, zdravo!\n\nJa sam drugi kneže Pavô:\nPavô beše soko sivi,\nčudio se svaki živi,\ne on ščepa Ture ustim’,\na dva druga rukam’ pustim,\npa zaigra po mrtvaci\nkao munja po oblaci;\nJa u ruci jednoj čašu,\na u drugoj — opet čašu,\nu ustima pesmicu,\nvama, braćo, zdravicu,\npo vinskima kapljicama\nigram vesô među vama,\nbraćo mila, zdravo, zdravo!\n\nVina dosta, to je pravo,\ni momicu belu, jedru,\ni plameni mač o bedru.\node kolo, ode cela lupa,\nvi stojite oko mene skupa,\nsve tu soko jedan do drugoga,\nsamo nema međ vama jednoga,\noči vam se grozni suza pune,\none vele: Arsa nama trune,\noh bez zbogom i bez oproštaja\non se od nas siroma utaja,\nloša sreća nama ga otrže\npa u crnu zemljicu ga vrže,\ni vernome ne ostavi drugu\nništa drugo do na srcu tugu,\ntuga jadna samo muči grudi,\nal’ ne može mrtve da probudi.\n\nZato, braćo, budimo veseli,\nblago onom kom se dan još beli!\nGrobnica je kućica opaka,\nzato mrtvim budi zemlja laka.\n\nAo Simo, ču li, dragi Simo,\nzar sa suzam’ da se oprostimo?\nTa zajedno dane smo proveli,\npa bijasmo svakada veseli,\nistina je, grdne su nam brige\nzadavale te proklete knjige,\nal’ kad knjiga ponajviše tišta,\nlatismo se krasna šurovišta,\nili čamac lagani uzesmo\npa s’ na dunav ladni navezosmo,\nsvukosmo se pa za časak tili\nposkakasmo u vodicu čili,\nopružismo nogu i mišicu,\npresekosmo vodu i maticu,\nisplivasmo preko na obalu,\npa začesmo onu divnu šalu,\nčas skakasmo skoka junačkoga,\nčas trčasmo što podnela noga,\nčas Dunavu do na dno ronismo\ni u šaci peska iznosismo.\n\nIgrasmo se tako bez prestanka,\nbez prestanka dok trajalo danka,\npa kad beše sunce veće selo\ni dan lice posakrio belo,\nmi u čamac — pa sve pevajući\notidosmo utruđeni kući.\nDivna truda, oh velike slasti!\nI spomen će njiov slatko pasti,\nkako sada tako i svakada,\nSimo, brate, zbogom ostaj sada!\n\nO Julije, ču li, dragi brate,\nkadikada ja s’ ražljuti na te,\nplanu na te kâno oganj živi,\na moj brate, za to me ne krivi;\nTa i ono vedro nebo gore,\ntako uvek ostati ne more,\ni ono se za časak navuče,\nbura dune, gromovi zauče,\nda pomisliš svijet se raspade,\nal’ zamalo — pa svega nestade,\ngrom umukne, nebo se razgali,\npa se uci pređašnjojzi smeje,\nsunce grane, pa grejat navali,\nte još lepše nego pređe greje.\n\nTako s’ moja mirila ljutina,\ni prva se vraćala tišina,\nzačas ode cela luda vreva,\nbrat na brata opet se osmeva,\npa što bilo, to i bitisalo,\nni na um nam više nije palo,\nobojica divno pomireni,\nlatismo se gore i zeleni,\npograbismo puške, te o ramo,\npa se veri i tamo i amo;\n\nBože mili, da l’ veće miline,\nda li ima što na svetu slađe\nneg sa puškom odat po planine,\npa umoran sesti u zalađe,\nu zalađe kraj kakvoga vrela,\ntu otrti teški znoj sa čela,\nlatiti se bele pogačice,\nprismočiti kake pečenice,\npovratiti srce gladno, trudno,\nvode ladne napojiti žudno;\nVodu piješ, a vrelo žubori,\na nad tobom lipa mirisava,\na slavuji svud poju po gori,\na kraj tebe cvetići i trava!\n\nCveće ljupko mi smo mladi brali,\npesme slavlja ubave slušali,\ncveće leži u artiji suvo,\npesme slavlja vetar je oduvô,\nal’ mi ćemo kao što smo bili\njedan drugom svagda biti mili.\n\nGlete, braćo, kroz prozora samo,\nkako mesec divno sjaje amo,\namo sjaje, na nas pogleduje,\npoznanicim’ svojim se raduje,\najde’ mo nadvor, oh ajdemo tamo,\njošte jednom da ga s’ nagledamo.\n\nKoliko smo sprama mesečine\ntako, braćo, mi stajali puta,\nsećali se prelepe starine,\nproklinjali sad vremena ljuta,\npa se kleli noćom i tišinom,\nkleli, braćo, Bogom i istinom,\nudariti teškoj magluštini,\nmagluštini, teškoj oblačini,\nudariti onoj strašnoj noći,\nta ludilu i kletojzi zloći,\npa probudit onu srpsku zoru\nzoru onu, onaj danak beli,\nu divnome tako razgovoru\ndo po noći često smo proveli,\nonda domu svaki, i ja svome,\njoš se moli Bogu istinome\nda što pređe ode noćna tama,\nda što pre se posastanem s vama,\nbraćo mila, tako s’ moli tada,\nal’ bi teo ja drukčije sada,\nsada meni bilo bi milije\nda se danak ukaže docnije,\nda sa vama mogu duže biti,\njer kad svane, moram odlaziti.\n\nAli veće učestali petli,\neto veće de se zora svetli,\ndan se beli na istoku sprema,\nmene stanka više ovde nema.\nodo, braćo, zbogom meni sada,\nzbogom, braćo, možda za svakada!\n\nSećajte se mene, druga svoga,\nsećajte se krasna doba toga,\noh zakletve one divne, svete,\nbraćo mila, zaboravit nete,\nnje s’ sećajte uvek i svakada,\nmene mlada samo kadikada,\nsamo onda kad čašu uzmete,\npa veseli do dna ispijete,\ntada samo, tada veseloga\nsetite se, braćo, druga svoga,\nkaž’te samo makar u pameti:\nMlogu l’ s nama on osuši kleti!\n\nTo je dosta, ja ne tražim više, —\nzbogom, braćo, mila i suviše,\nbili živi, veseli i zdravi\nnikada vas ja ne zaboravi."
  },
  {
    "id": "277",
    "title": "Jadna draga",
    "author": "Branko Radičević",
    "content": "Vetrić piri,\nlipa miri\nko i pre..\n\nVrelo žubori\npo lisnoj gori\nko i pre..\n\nJa sam mlada\novde sada\nko i pre..\n\nSunce bega,\nal’ nema njega\nkao pre..\n\nNema sunca milenog,\nnema mog.\n\nOj večeri o slatko čekanje,\no vi noći moji beli dani,\no vi dani a sa dva sunašca,\nde ste jako, de je zlato moje?\n\nPlači travo, zapevaj slavuju,\nzlato moje zemljica pokriva!\nMili Bože podigni oluju\nsred me srca gromom udri živa!\nRaka njega krije sad i tama,\nšta ću ovde ja na svetu sama!"
  },
  {
    "id": "278",
    "title": "Kad mlidijah umreti",
    "author": "Branko Radičević",
    "content": "Lisje žuti veće po drveću,\nlisje žuti dole veće pada;\nZelenoga više ja nikada\nvidet neću!\n\nGlava klonu, lice potavnilo,\nbolovanje oko mi popilo,\nruka lomna, telo izmoždeno,\na kleca mi slabačko koleno!\nDođe doba da idem u groba.\n\nZbogom žitku, moj prelepi sanče!\nZbogom zoro, zbogom beli danče!\nZbogom svete, nekadašnji raju, -\nJa sad moram drugom ići kraju!\n\nO, da te tako ja ne ljubljah žarko,\njoš bih gledo tvoje sunce jarko,\nslušo groma, slušao oluju,\nčudio se tvojemu slavuju,\ntvojoj ruci i tvojem izvoru -\nmog života vir je na uviru!\n\nO, pesme moje, jadna siročadi,\ndeco mila mojih leta mladi'!\nHtedoh dugu da sa neba svučem,\ndugom šarnom da sve vas obučem,\nda nakitim sjajnim zvezdama,\nda obasjam sunčanim lučama...\n\nDuga bila, pa se izgubila,\nzvezde sjale, pa su i presjale,\na sunašce ono ogrejalo,\ni ono je sa neba mi palo!\nSve nestade što vam dati spravlja -\nu traljama otac vas ostavlja."
  },
  {
    "id": "279",
    "title": "Kada orla imaš ti u tvojoj ruci",
    "author": "Branko Radičević",
    "content": "Kad orla imaš ti u tvojoj ruci,\nti njega oma samrtno utuci,\nno kruto njega nemoj da obaraš,\nu tavno mesto njega da zatvaraš,\nza njega nije, veruj, ova tama,\nvisina njega jer veseli sama.\n\nO nemoj, nemoj jošte krući biti\ni lako njemu krilo salomiti,\ni pustiti ga oditi po dolji,\nu žudenja pregolemoj bolji; -\nOl' pusti ga da leti, oli ga utuci, -\nu tvojoj tako ne drži ga ruci."
  },
  {
    "id": "280",
    "title": "Kletva",
    "author": "Branko Radičević",
    "content": "Zelena je trava,\nmoma na njoj spava,\nvijar vetar pirnu,\nu suknju joj dirnu,\nsuknjica se širi\na nožica viri,\nao nono bela,\nvoda te odnela\npa — meni donela!"
  },
  {
    "id": "281",
    "title": "Moja molitva",
    "author": "Branko Radičević",
    "content": "Zvezde sjajne, nebo vedro,\nplodno jošte zemlje nedro,\nsatvoriti ko to može,\nako ne ti, večni Bože.\n\nGore, dolje, trave, drva,\nlava, orla, a i crva,\nti satvori, dragi Bože,\nko ovako jošte može?\n\nOsim druga ovde svega,\nmene stvori iz ničega,\nduom tvojim ti podunu,\nu meneka dušu sunu.\n\nA u dušu dade žare,\ndade meni lepe dare,\nmoje duše žarki poji —\nto su, Bože, dari tvoji.\n\nVala tebi na to, vala,\no ne pusti da na zala\nupotrebim dar ja tvoj,\no ne pusti, Bože moj!"
  },
  {
    "id": "282",
    "title": "Moje sunce",
    "author": "Branko Radičević",
    "content": "Na nebu mi jedno sunce sjaje,\ndanju sjaje, a noću zalazi,\nti si, otac, moje drugo sunce,\nkoje meni nikad ne zalazi.\n\nNekada sam imô jošte jedno,\nzrak je njegov već odavno sednô,\nmajci srce u grudi ne bije,\ntavna zemlja nju odavna krije,\nti i bratac, to je sada sve\nštono osta srcu mom od pre.\n\nO, moje srce pevanjem se žari,\ni tebi misli s tim da blagodari;\no ne mož' biti, ne mož' nikad ovo,\njer slabačko je vrlo peva slovo.\n\nTvoja dobra, kao sunca svet,\nmoji pevi, kâ mirisni cvet;\nSunce sjaje, sunce život šalje,\ncvetak miri, ali ništa dalje."
  },
  {
    "id": "283",
    "title": "Molitva",
    "author": "Branko Radičević",
    "content": "Mesec jasni, zvezda jato,\ni sunašce umiljato,\nzoru što nam nebo šara,\na i munju što ga para,\ni tu silnu groma buku,\ni oluje strašnu fuku\nti satvori, velji Bože,\nko ovako jošte može!\n\nCveće ljupko i dolinu,\nstado, vrelo i planinu,\ntiju reku, silno more,\ni pod nebom orla gore,\ni nad orlom šarnu dugu,\ni slavuja u tom lugu,\ni još njegov glas umilni\nti satvori, Bože silni.\n\nOsim drugog ovde svega\nmene stvori iz ničega,\nduom svojim ti podunu,\nu meneka dušu sunu;\n\nPa mi, Bože, jošte tade\ni u dušu nešto dade,\nta i moja pesma ova,\ni nju meni ti darova.\n\nFala, Bože, na dar ovi,\no pomozi, blagosovi,\nda mi kako s prava puta\nduša mlada ne zaluta!"
  },
  {
    "id": "284",
    "title": "Neka sunca",
    "author": "Branko Radičević",
    "content": "Jarko sunce seda,\ntravka njega gleda\noborena lica\na puna suzica.\n\nJa ni lica krijem,\nniti suza lijem,\nveć s' eto osmevam,\ni vako popevam:\n\nNeka sunca neka,\nmene draga ceka,\ndraga sunca dva\nmeni ce da da!"
  },
  {
    "id": "285",
    "title": "Nikad nije vito tvoje telo",
    "author": "Branko Radičević",
    "content": "Nikad nije vito tvoje telo\nruka moja mlada obavila,\nni s' u tvoju usnicu upila\nmoja usna ikad, čedo belo!\n\nTi'o veče ko da te donelo\nsred anđela sa božija krila,\nu ma' s' divno meni pojavila,\nu ma' divnu veče te odnelo.\n\nSam ostado' sa suznijem okom,\nsam tu samcit na svetu širokom,\nsam sa noći tavnom, al' bez sanka.\n\n0, zoro moja, zoro bez osvanka,\nsunce milo, al' bez bela danka,\nna te mislim, dušo, bez prestanka..."
  },
  {
    "id": "286",
    "title": "Noć pa noć",
    "author": "Branko Radičević",
    "content": "Lep je zore osmejak,\nlep je dana ogrejak,\nvečeri je lepša šarna,\nal' je lepša nojca čarna.\n\nOnda idem reci taki,\npa odrešim čamac laki,\npa se vesla mladjan latim,\npa polegnem, na zavatim.\n\nŠikće voda oko čuna,\nmatica je veće tuna,\nstrašne stene i vrtlozi -\nBlagi Bože, de pomozi!\n\nŠikće voda, a čun reže,\nbeži vrtlog, stene beže -\nživo ruke, ne sustale!\nEto mene do obale.\n\nČun tu vežem, lakim skokom\nna obalu pa izletim,\npa laganim onda krokom\ndvoru mile ja poletim.\n\nBlizu dvora gle meneka,\na na vrati ono ko je?\nMila moja mene čeka -\nčekas i sad, zlato moje?\n\nBrže dole sunce blago,\nbrže amo noćne tame,\namo brže, moje drago\nda ne čeka više na me."
  },
  {
    "id": "287",
    "title": "Njeni jadi",
    "author": "Branko Radičević",
    "content": "Sini, zoro, bela,\nsini, slatka sele,\na ti, sunce, grani\nkô nikad dosele!\n\nTa danas će, danas\ndrago moje doći,\nbrže, dragi, brže,\ndane mi u noći!“\n\nI zorica sinu,\ni sunašce granu,\nona uze sude,\node niz poljanu.\n\nI već eto stiže\nna tu reku lednu;\noko joj se ote,\nuz maticu glednu.\n\n„Bože, šta to plovi,\ni sve amo bliže?\nKo je, Bože, ko je?\nVeć do brega stiže!“\n\nGlednu — on je, on je!\nAo njeni jada!\n„Bože, strašni Bože!“ —\nPovrisnula mlada.\n\nOnda zatrepeta,\npa s obale klonu,\nte dragome svome\nu vodicu tonu."
  },
  {
    "id": "288",
    "title": "Oj Moravo, što bi bez Srbinja",
    "author": "Branko Radičević",
    "content": "Oj Moravo, što bi bez Srbinja,\nšto bi Srbinj bez srca junačka,\nšto bi junak bez desnice ruke,\nšto bi ruka bez te sablje britke,\nšto bi sablja bez vešta kovača,\nšto bi kovač bez tog tvrdog gvožđa,\nšto bi gvožđe da g' u brdu nije,\nšto bi brdo da mu gore nije,\nšto bi gora da nema drveta,\nšto bi drvo da ne ima lišća,\nšto bi lišće da mu tica nije,\nšto bi tice da im pesme nema,\nšto bi pesma da od srca nije,\nšto bi srce da milosti nije,\nšto bi milost da mladosti nema,\nšto bi mladost da devojke nema,\nšto devojka kad joj venac uzmu,\nšto bi venac bez ljupkoga cveća,\nšto bi cveće bez te rose sjajne,\nšto bi rosa bez zorice bele,\nšto l' zorica bez brata sunašca,\nšto bi sunce da mu neba nema, —\nšto ćeš, pesmo, što ćeš, srce moje,\ndaleko je vedro nebo tvoje."
  },
  {
    "id": "289",
    "title": "Perivoj",
    "author": "Branko Radičević",
    "content": "Na mom srcu pesme dojim,\nceo dugi danak pojim,\ntruda meni nije žao,\nperivoj sam podigao,\nmlogi cvetovi tu kruže\nlepotu od jedne ruže —\nta si, mila, ti!\n\nJošte noću pesma ode\nvedra neba dići svode,\nzvezde sam ja pokupio,\ns njima nebo nakitio,\nsjajne zvezde naokolo,\nprem danici sjaju tmolo —\nta si, mila, ti!\n\nCvati, cveće moje drago,\nšto sam danju ja naslagô,\nsjajte, zvezde, sjajnim zrakom,\nšto ja digo noći mrakom,\nsve za srce tu ma koje,\nružo, Danice, za moje —\nza me, mila ti!"
  },
  {
    "id": "290",
    "title": "Pevam danju, pevam noću",
    "author": "Branko Radičević",
    "content": "Pevam danju, pevam noću,\npevam sele, što god hoću;\n\nI što hoću, to i mogu,\nsamo jedno još ne mogu:\nDa zapevam glasovito,\nglasovito, silovito,\nda te dignem sa zemljice,\nda te metnem međ' zvezdice.\n\nKad si zvezda, sele moja,\nda si među zvezdicama,\nmeđu svojim, sele moja,\nmilim sestricama."
  },
  {
    "id": "291",
    "title": "Putnik na uranku",
    "author": "Branko Radičević",
    "content": "Tama dolom, tama gorom,\nnaokolo sve počiva,\nsamo voda sa žuborom\nsa kamena što se sliva,\n\nSamo što se kašto petli,\nsamo klepka što se čuje,\nsamo s' onde malko svetli,\njer se danak približuje.\n\nBela zora već je tuna,\njošte putnik jedan — glaj!\nPored stene, pored žbuna\nna vrletni stiže kraj.\n\nKako stiže, sunce granu,\nsvetli s' gora i dolina,\na putniku duša planu,\npa zaklikta od milina:\n\n„Oj sunašce što razgoniš\npuste noći silne tame,\noj ti nebo štono roniš\nrosne svoje suze na me,\n\nOj ti goro štono gajiš\nmile pesme, mile tice,\noj livado što se sjajiš\npuna rose i travice —\n\nDolo, stado, janjci dragi,\nvrulo, cveće mirisavo,\nmili vetre, vetre blagi,\noj izvore, zdravo, zdravo!\n\nZdravo i ti, momo, tudi,\nda divna si, sele pusta,\nodi amo, od' na grudi,\nDa t' poljubi braca usta.“"
  },
  {
    "id": "292",
    "title": "Putu kraj",
    "author": "Branko Radičević",
    "content": "Ja obiđo mloge dole,\nmloge reke, mloga vrela,\ngore, luke, stene gole,\nmloge dvore, mloga sela;\n\nI opeta nigde kuta\ndeno mlađan da se stanim,\nda s' nemirna manem puta,\nsvog života dan predanim.\n\nDivni mesta vide dosta,\ndivna beu, al' ne dugo,\nnigde dugo ja ne osta,\njer sve traži nešto drugo.\n\nPa tako se levo, desno\npo svijetu lupam,\nsve je usko, sve je tesno,\nda l' ću što da slupam?\n\nKo zna de će još isteći\ntaj nemirni život moj,\nDe će silna želja reći:\ndosta more, ovde stoj!“\n\nPeva putnik, pa silazi\nkroz kamenje niz planinu,\nput se vinu, on upazi\ndivne drage i dolinu.\n\nGleda putnik s stene gole:\n„O krasote, o divote!\nNos' me, stazo, dole, dole!“\nZakliktao od milote.\n\nDole ga je staza snela,\no da divna ovde čuda!\nJedna moma stoji bela\nkâno snega mlada gruda:\n\n„Oj devojko, zlato čisto!\nTa lepša si nego vila,\nlepša nego sunce isto;\nBi li, rano, moja bila?“\n\n„Oj srećice iznenada!\nU moga me išti ćaka,\ntela bi te moma mlada,\ntela bi te ja junaka.“\n\nPutnik ište, otac daje,\neto putu dođe kraj,\nal' i moja ruka daje,\ndragi rode, pesmu naj!"
  },
  {
    "id": "293",
    "title": "Ribarčeta san",
    "author": "Branko Radičević",
    "content": "Oblak nebo ne pokriva,\nreka s' bistra plavi,\na ribarče u čunu sniva\njasno kô na javi.\n\nOn je bac'jo udičicu,\nribicu je stekô,\nmetô ju na žeravicu,\npa je tako pekô.\n\n„Žeravico, de se trudi,\nnemoj tako sporo.“\nRibica mu veće rudi,\ngotova je skoro.\n\nKrasno miris od nje veje,\nveć mu je pečena;\nSrce mu s' u grudi smeje.\n„Amo ti milena.“\n\n„Dole sad ćemo mi sesti,\nal' će da se sladi!\nMorô bi te, ribo, jesti,\nmada nemam gladi.“\n\nVeće ruku s ribom diže,\nda prinese k usti,\nprskom voda u čun stiže —\node sanak pusti!"
  },
  {
    "id": "294",
    "title": "Slatke misli",
    "author": "Branko Radičević",
    "content": "Misli moja slađana\na o dragoj mojoj,\nkad na ruci mlađana\nležaše na mojoj,\nkad joj srce kucaše\nda probije grudi,\nkad joj usna mucaše:\n„Ta evo te tudi!“\n\nKad mi ono vesela\noko vrata pade,\nkad suzica ona vrela\nniz lice joj teći stade,\noh kada se zarumene,\nkad polete ono k mene\nkâno zora belu danu\njedva dočekanu. —\n\nMila moja, zoro moja,\nsunce danu mome,\no slađana misli moja\na o zlatu mome!"
  },
  {
    "id": "295",
    "title": "Sretni pastir",
    "author": "Branko Radičević",
    "content": "Blago mi na viru\nsretnome pastiru,\namo staze vode,\nmome amo ode,\npa tu bele platno —\nostalo im zlatno!\n\nKako s' koja makne,\nu srce me takne,\nkako me pogledi,\nu srce uvredi,\njoš se smeju na me,\nda srce pomame.\n\nEto tako juče\ndođe jedno luče,\nao kad ga zglenu,\nsrce mi se krenu,\nova, ova bela\nsrce je odnela."
  },
  {
    "id": "296",
    "title": "Ukor",
    "author": "Branko Radičević",
    "content": "Gde si dušo, gde si hrano,\ngde si danče mio?\nGde si sunce ogrejano,\ngde si do sad bio?\n\nTa sinoć se tebi mlada\nbaš zacelo nada'.\nSunce zađe - pade tama -\na ja ostah sama.\n\nAla ljubiš moje lane,\nala grliš slavno.\nGrli, ljubi dok ne svane -\nta već nisi davno!\n\nVeć nedelja dana prođe\nkako mi ne dođe…\nJao zlato tako t' boga\nta kako si moga'?"
  },
  {
    "id": "297",
    "title": "Vragolije",
    "author": "Branko Radičević",
    "content": "Momak ide vragolan,\npo gori se širi,\nlep je kâno lepi dan\nšto kroz goru viri.\n\nA sa gore kraj potoka\nstazica se dala,\njedna moma milooka\ntu je rublje prala.\n\nAl' kad smotri vragolana,\npovikala seka:\n„Oj stazice, oj tanana,\ndones' ga meneka!“\n\nViknu moma, pa ti brže\nza žbun jedan zađe,\na momak se čisto trže\ni čudo ga snađe:\n\n„Jao mene, i do sada\nšeta ja po gore,\nali ne ču još nikada\nda slavuji zbore.“\n\nTako reče momak tuna,\npa s' mlađan zauja\nda on vidi iza žbuna\ntog čudnog slavuja.\n\nAl' i moma iz zasede\nposkočila oma —\nbeži, sele — eto bede —\nbeži majci doma!\n\nBeži moma, manu rublje,\nbeži l' domu svome?\nSve u goru beži dublje,\na momak za njome.\n\nBeži moma, do kolena\nnone joj se bele,\nbele none do kolena\nmomka su zanele:\n\n„Ta da imaš krilo lako\nda prneš oblaku,\nne bi mene, čedo, jako\nutekla junaku.“\n\nPa se mlađan za njom stisnu,\ndovati je sade;\n„Jao mene!“ ona vrisnu\npa pod lipu pade.\n\nO da čudna valjuškanja\npo zelenoj travi,\no da čudna ljuljuškanja,\nda t' podiđu mravi!\n\nLaki vetrić osmenu se,\nlistak liska dirnu,\nbeli danak pokrenu se\npa kroz lipu virnu.\n\nLipa brsne grane širi,\nšapće danu sjajnu:\nViri, dane sjajni, viri,\nali čuvaj tajnu."
  },
  {
    "id": "298",
    "title": "A i tebe molim",
    "author": "Desanka Maksimović",
    "content": "Ako prva odem, javiću ti\njaviću ti šta biva kad se brat i sestra\ni mati i prijatelj polako raziđu\ni pljusak se kroz rastresitu humku sruči,\ni treba li se bojati pauka savesti\ni šta on među crvima i stonogama znači.\n\nJaviću ti ima li razlike\nizmeđu grumena zemlje i čoveka,\nizmeđu suza i voda ponornica,\ni treba li strepeti od izjednačenja\nsa biljkom, kapljom i mineralom,\na i tebe to molim.\n\nJaviću ti treba li se bojati časa\nkad sve naše riznice pređu u nepoznate ruke\ni da li se njihova vrednost tamo menja\ni da li je život samo šahovska igra\njezgri i ćelija, a i tebe to molim.\n\nAko prva odem, javiću ti,\njaviću ti sudbinu pesnika, srca,\ni šta on u susedstvu večne ravnodušnosti znači,\ni šta bude sa munjama i dugama naših ljubavi,\na i tebe to molim.\n\nAko prva odem, javiću ti\njaviću ti šta bude iza velike oseke\nkoja posle smrti nastupa.\nI da li postoje i tamo plime sećanja\ni da li će te naneti kadgod na moje obale,\na i tebe to molim."
  },
  {
    "id": "299",
    "title": "Balkanac",
    "author": "Desanka Maksimović",
    "content": "Ne stidim se što sam,\nkako vi velite,\nvarvarin sa Balkana,\ntla prljavštine i bure.\nČujte sad,\ni kod nas ima neke\nvama nepoznate kulture.\n\nVi prvo ispitujete i sumnjate,\ndaleki ste i od rođenih sinova,\nza trpezu svoju\nne posadite svakog tuđina;\nvi možete da pijete\na da svakom ne pružite\nčašu vina.\n\nA kod nas su još stari običaji grubi:\nmi puštamo svakog pod svoje sleme,\nkod nas se još i s namernikom ljubi,\nkod nas se podvizi zbog gostoljublja čine;\nkod nas svaki čovek ima\nčitavo pleme\nprijatelja i rodbine.\n\nVi, doista, imate\nnekoliko miliona Hristovih kipova,\nna svakog čoveka po jednoga,\nimaju ga drumovi i polja, apsane i škole;\na kod nas, kad ljudi veruju u Boga,\nu sebi ga nose,\ni tiho mu se,\nskoro u snu, mole.\n\nVi, istina, za svaki kut života\nimate sprava i mašina,\nsve ste sračunali i sve znate;\nizumi su vaši za divljenje;\na mi još imamo starinske alate,\nali sve je kod nas još zdravo\ni prirodno kao glina:\ni umiranje, i rađanje, i življenje.\n\nVi imate čitave zbirke\npravila i nauka o slobodi,\no svemu se kod vas piše i pripoveda;\nali mi i po nepisanim zakonima\nslobodno živimo\ni nekog prirodnog držimo se reda,\nslično ognju, vetru, i vodi.\n\nKod vas je, zbilja, sve tačno propisano,\nkako se jede, govori, oblači;\na mi, kad govorimo, vičemo\ni mašemo rukama,\ni čorbu glasno srčemo,\ni u rukavicama smo kao na mukama.\n\nSve je kod nas zaista prosto:\nobuću nosimo od svinjske kože,\npuno je kod nas seljačkih\nnavika i stvari;\ni kraljevski preci naši\ndoista su bili govedari.\n\nNarod naš, zbilja, u gnevu može da kolje,\nruši i pali;\nali mi nismo oni što smišljeno tlače,\nmi ne smatramo da je svet celi\nnaše polje;\nmi ne bismo podneli\nni urođenik prašuski da zbog nas plače;\nduša nam je prostrana,\niako smo brojem mali."
  },
  {
    "id": "300",
    "title": "Čas istorije",
    "author": "Desanka Maksimović",
    "content": "Do ju­če su pu­ni­le pre­damnom klu­pe\nde­voj­ke smer­nih sku­ta kao u bu­ba,\ni sa­vi­ja­le se oko me­ne sve te­šnje\nkao la­do­lež oko stu­ba.\n\nBi­va­lo je po­ne­kad na ča­su    \nkao u sve­ča­nom po­zo­ri­štu,\ngo­re­le su oči de­vo­ja­ka,\nvi­de­la sam ka­ko po­gle­dom ištu\nda isti­nu iz­vu­čem iz mra­ka.\n\nI go­vo­ri­la sam po­ne­kad s ve­rom i ža­rom,    \npo­ne­kad kao sve­ća sam\npred nji­ma iz­ga­ra­la,\nali go­vo­ri­la sam o ne­do­življe­nom, sta­rom,\no onom što ni­sam ja stva­ra­la.\n\nA sad je do­šao ve­li­ki tre­n u­tak  \no ko­me čo­ve­čan­stvo dav­no sa­nja:\nkad uče­nik tre­ba uči­te­lja da vo­di.\nPu­sti­te me da sed­nem ta­mo u ku­tak\ni pri­čaj­te vi me­n i sad o slo­bo­di.\n\nIsti­ne sad vi pre­d a mnom otvo­ri­te vra­ta,  \noži­vi­te do­ga­đa­je i li­ca,\nuve­di­te me u vrt či­nje­ni­ca\ngde sva­ka sto­pa, sva­ka sta­za vam je\nkao ži­vot ro­đe­ni po­zna­ta.\n\nNe­k a me sto va­ših ru­ku uvis dig­ne    \noda­kle se vi­de svi va­ši pod­vi­zi,\nsve lju­te bit­ke,\nne­ka sev­nu pre­damnom kao oštri­ca brit­ke\nprene­go što leg­nu u ko­ri­ce knji­zi.\n\nVo­di­te me na iz­vo­ri­šta    \nte na­bu­ja­le pro­leć­ne vo­de\nšto pred so­bom sve oba­ra.\nVo­di­te da ču­jem pr­vi smeh slo­bo­de,\npri­čaj­te vi sad ka­ko se slo­bo­d a stva­ra.\n\nPri­čaj­te mi s po­no­som, uz kli­ca­nja,   \nne­ka se svi na­šoj ra­do­sti ču­de!\nNe­ka se pr­vo u na­šem raz­re­du zbu­de\nono o če­mu čo­ve­čan­stvo več­no sa­nja!"
  },
  {
    "id": "301",
    "title": "Čežnja",
    "author": "Desanka Maksimović",
    "content": "Sanjam da ćeš doći:\njer mirišu noći, a drveće lista,\ni novo se cveće svakog jutra rodi;\njer osmesi ljupki igraju po vodi,\ni proletnjim nebom što od sreće blista;\n\nJer pupe topole, i kao da hoće\nk nebu, pune tople, nabujale žudi;\njer u duši bilja ljubav već se budi,\ni mirisnim snegom osulo se voće;\n\nJer zbog tebe čežnje u vazduhu plove;\nsvu prirodu Gospod za tvoj doček kiti.\nCveće, vode, magle, jablanovi viti,\nsve okolo mene čeka te i zove.\n\nDođi! Snovi moji u gustome roju\ntebi lete. Dođi, bez tebe se pati!\nDođi! Sve kraj mene osmeh će ti dati\ni u svemu čežnju opazićeš moju."
  },
  {
    "id": "302",
    "title": "Devojačka molba",
    "author": "Desanka Maksimović",
    "content": "Dopusti, majko, kroz prozor moj\nda se osmehnem na njega.\n\nOn peva: kako ga srećom poli\nosmeh moj;\nOn peva: da iz dna duše voli\njedinu mene.\n\nSa onolike daljine plave\nkako su mogle da se jave\nnjegovoj pesmi zvezde jasne?\n\nDopusti, majko, sa praga mog\nda ga pozdravim rupcem belim.\n\nOn peva: da pogled oka mog\ndan mu donosi;\nOn peva: pozdravi ruke moje\nnjemu su ponosi.\n\nKako je mogao mesec bled\nnoć da pretvori u prostran dan,\nda zaleprša svoj rubac beo,\nnežnošću tkan,\nu pozdrav njemu?\n\nDopusti, majko, da zoru\ndočekam u vrtu s njim.\nOn peva: da zajedno ćemo\ndo zvezda se peti;\nDa, ako mene ne dadne mu Bog,\nmora umreti.\n\nKako su mogle tolike ptice\nda toplu svoju ostave goru,\ni u mom vrtu čekaju zoru\nda bi njegovu pesmu čule?\n\nDopusti, majko!"
  },
  {
    "id": "303",
    "title": "Devojačka pesma",
    "author": "Desanka Maksimović",
    "content": "Koliko je na nebu zvezda\npa sve da su moje oči,\nne bih ga se mogla nagledati.\n\nKoliko je u gori grana\npa sve da su moje ruke,\nne bih ga se mogla nagrliti.\n\nKoliko je na zemlji izvora\npa svi da mi žubor dadu,\nne bih mu se mogla napevati.\n\nKoliko je na svetu ptica\npa sve da se u devojke stvore,\njoš mu ne bi dosta bilo.\n\nKoliko je na zemlji stena\npa sve da na moje legnu grudi,\nni tada mi ne bi teže bilo."
  },
  {
    "id": "304",
    "title": "Dru­ži­ću se sa sun­cem",
    "author": "Desanka Maksimović",
    "content": "Kad je već ta­ko,\ndru­ži­ću se sa sun­cem.\nIći ću mu u su­sret du­go,\nja uz br­do, ono će se uz ne­bo pe­ti,\nja ću hi­ta­ti, ono će ići po­la­ko \t\nuži­va­ju­ć i u pro­stra­nom vi­di­ku.\n\nKad ono u pod­ne sta­ne na ne­ba ce­sti,\nja ću na ze­mlji ne­da­le­ko se­sti;\nKad ono poč­ne sla­zi­t i niz mo­dru ko­su,\ni ja ću niz br­do\t\nsa pa­sti­ri­ma i nji­ho­vim kr­dom.\n\nPred noć kad se sun­ce ra­sta­ne od me­ne,\nu snu ja ću na­sta­vi­ti da ga pra­tim\nniz nje­go­ve pu­te me­ni ne­viđ­ne."
  },
  {
    "id": "305",
    "title": "Dva sna davljenika",
    "author": "Desanka Maksimović",
    "content": "Isplivavaju iz vode dva bleda lika,\ndva sna davljenika.\n\nJedan drugog žele da spasu,\na jedan drugog na dno vuče;\nsad su jedan drugom o vratu,\nsad o pasu.\n\nPotonuli u virova kolovrate\ndva sna davljenika\nnemaju za što da se uhvate,\ntla nemaju pod nogama,\nne mogu da dosegnu vasionu\ni zagrljeni tonu.\n\nOsim neprozirne vode bezdana,\nosim nemuštih podvodnih bića\ni pustoga nad njima zenita,\nniko o njihovoj smrti ne zna,\nniko neće moći ništa da kaže\nkad o njinom nestanku ko upita."
  },
  {
    "id": "306",
    "title": "Jedna smrt",
    "author": "Desanka Maksimović",
    "content": "Zavole zumbul lepi\njuče, kad zora svanu\ni sunce poljubi cveće, šume i poljanu\ni na njoj rosnu travu,\nljubičicu plavu\nzavole zumbul lepi.\n\nU istom žbunu behu;\ni kada veče pade,\non joj na sveža usta poljubac prvi dade,\nna čedna, rosna usta.\nĆutaše šuma gusta.\nU istom žbunu behu.\n\nDanas stoje u vazi,\nspustili glave nisko.\nKončić im nežna tela u topli zagrljaj stisko.\nI zumbul s plave kose\npije joj kapi rose\nposlednje, jutros u vazi.\n\nO, kad bismo i mi, dragi,\ni s one strane sveta\nzajedno bili poput dva nežna, uzbrana cveta,\nkad jednog skorog jutra\ni nama dođe sutra,\nmistično sutra smrti!"
  },
  {
    "id": "307",
    "title": "Jedno uverenje",
    "author": "Desanka Maksimović",
    "content": "Moram ti lepe večeri neke\nzenice tople zgledati do dna,\npa ti na kapke providne, meke,\nlagano kao milovanje sna\nspustiti usne.\n\nMoram ti jednom u dana jatu\nod mrskog dana učiniti drag,\npa ti na srce, blago kao bratu\nkad bih da bola otklonim trag,\nspustiti ruku.\n\nMoram, kad jednom opazim da me\ns radošću sretaš poslednji put,\nuz tihu pesmu na tvoje rame,\ntaj takò čudno primamljiv kut,\nspustiti glavu.\n\nTako ćeš lepih jutara nekih\npružajuć drugoj zenica dna\nreći: „O, gde su oni meki,\nslični milošti lakoga sna\npoljupci njeni?“\n\nTako ćeš često u noći jatu,\nkada ti život ne bude drag,\nreći: „O, gde je ona kao bratu\nda mi sa srca zbriše bola trag\ndodirom ruke?“\n\nTako ćeš, posle lutanja razna\nosamljen kad se vidiš prvi put,\nreći: „O, gde je ona mazna\nramena moga na osamljen kut\nda spusti glavu?“"
  },
  {
    "id": "308",
    "title": "Kad mladost prohuji, šta činite ptice?",
    "author": "Desanka Maksimović",
    "content": "Kad mladost prohuji, šta činite, ptice,\nšta činite, drozdovi i srnadice?\nPod suncem avgustovskim šta čini ševa\nkada se umori na putu do neba;\nkad tišina stane s njom da se natpeva?\n\nŠta čine šume kad gorki miris smeta\nprvi put osete, kad jesen naslute?\nŠta činite, topole, posle leta\nkad brod se nad vas oblaka naveze:\nšta činite breze,\nkad prve listove ugledate žute?\n\nŠta činiš polje, kad trave svenu,\npaučine kad stanu tobom da se nose?\nŠta činiš livado, kad britke slane\nokuju svaku stabljiku zelenu,\nkad se smrznu rose,\npavit u živici kad sedeti stane?\n\nŠta činite, vode, kad severac dune,\nšta činite, jezera ledeni taliri,\nkad se mutne u vama stišaju bune?\nŠta činiš potoka mlada zeleniko,\nkad se sledi bilo,\npenušanje i žubor kada se smiri."
  },
  {
    "id": "309",
    "title": "Ko hoće da doživi čudo",
    "author": "Desanka Maksimović",
    "content": "Ko hoće da doživi čudo\nmora imati srce nevino\nkao mleko,\nne sme biti uobraženko,\njer takvu stvoru\ndoživeti čudo je teško.\n\nKo hoće detinju radost da nađe\nmora umeti da oprosti\nonom ko mu podmeće klopke i zamke,\ni one će se pretvoriti\nu kočije, lađe\ni u sanke.\n\nKo hoće da doživi čudo\nmora se radovati kao laste,\nmora mu biti dato\nda može i zaplakati obilato\ni kad do dečaka već odraste.\n\nKo hoće da doživi čuda\nmora verovati da ona postoje\nu svetu svuda,\nda pokraj zvezda što ih vidimo\ni nevidljive zvezde se roje.\n\nMora verovati međ' glasovima\nkoji dopiru do našeg uha\nu tiho veče\nda ih još isto toliko ima,\nda i pesma za koju nemamo sluha\nsvaki čas ukraj nas proteče.\n\nKo hoće da doživi čudo\nne sme zgaziti na stazi mrava,\nne sme kamenom ptice da tuče,\njer od dvoraca gde čudo spava\nta nežna bića čuvaju ključe."
  },
  {
    "id": "310",
    "title": "Krvava bajka",
    "author": "Desanka Maksimović",
    "content": "Bilo je to u nekoj zemlji seljaka\nna brdovitom Balkanu,\numrla je mučeničkom smrću\nčeta đaka\nu jednom danu.\n\nIste su godine\nsvi bili rođeni,\nisto su im tekli školski dani,\nna iste svečanosti\nzajedno su vođeni,\nod istih bolesti svi pelcovani,\ni svi umrli u istom danu.\n\nBilo je to u nekoj zemlji seljaka\nna brdovitom Balkanu,\numrla je mučeničkom smrću\nčeta đaka\nu jednom danu.\n\nA pedeset i pet minuta\npre smrtnog trena\nsedela je u đačkoj klupi\nčeta malena\ni iste zadatke teške\nrešavala: koliko može\nputnik ako ide peške...\ni tako redom.\nMisli su im bile pune\nistih brojki\ni po sveskama u školskoj torbi\nbesmisleno ležalo je bezbroj\npetica i dvojki.\n\nPregršt istih snova\ni istih tajni\nrodoljubivih i ljubavnih\nstiskalo se u dnu džepova.\nI činilo se svakom\nda će dugo,\nda će vrlo dugo\ntrčati ispod svoda plava\ndok sve zadatke na svetu\nne posvršava.\n\nBilo je to u nekoj zemlji seljaka\nna brdovitom Balkanu,\numrla je mučeničkom smrću\nčeta đaka\nu istom danu.\n\nDečaka redovi celi\nuzeli su se za ruke\ni sa školskog zadnjeg časa\nna streljanje pošli mirno,\nkao da smrt nije ništa.\nDrugova redovi celi\nistog časa se uzneli\ndo večnog boravišta."
  },
  {
    "id": "311",
    "title": "Lov",
    "author": "Desanka Maksimović",
    "content": "Ja neću nikad više\nšetati onom gorom\nšto na obližnjem vidi se bregu;\nBar ne zorom,\nbar ne po snegu.\n\nJutros smo se rano sreli,\ndok je spavao moj grad\ni njegovo selo, tamo gde sja\nonaj hrast mlad,\njedan zec i ja.\n\nČudesno čisto bilo je svud:\npo snegu ni ptičiji trag;\nSvežinom mirisao šume krov\ni vazduh blag,\npogodan za lov.\n\nU šumi čas tu, čas tamo\noštro je kevtao pas,\na poljane bleštale za bokom.\n\nJedan me čas\nzgroženim okom\ngonjeni pogledao zec\ni ponovo ga nesta;\n\nNegde u šumi pucanj se rasu,\npa sve presta.\n\nOsetih da su,\npo bolu što me prožma,\npo tišini što se bi\ntrenutno provukla kroz beli vrt,\nljudi i psi\ndoneli mu smrt.\n\nJa neću nikad više\nšetati onom gorom\nšto na obližnjem vidi se bregu:\nBar ne zorom,\nbar ne po snegu."
  },
  {
    "id": "312",
    "title": "Molba mladosti",
    "author": "Desanka Maksimović",
    "content": "O, mladosti, mladosti,\nda brzo odlaziš, ljudi kažu.\nAli ja te neću nikad pustiti.\nOko srca svoga postaviću stražu\njednog bola i jedne radosti;\n\nOko vrata svog zasadiću visoke\nborove, i bršljane, i paviti;\nVetrove i reke široke\nbujicom ću naviti\nsvud oko našega brega;\nA vidik u krug ću zaviti\ncičom i smetom snega.\n\nO, mladosti, nemoj od mene otići:\nniko neće moći u tvojoj suzi\nbiti ovoliko ludo lud,\nni ovako sumoran u tvojoj radosti.\n\nO, mladosti, mladosti,\nni u čijem srcu neće tvoja žud\nu ovoliko sunce porasti;\nNiko neće ovoliko čistih\nimati grehova ni strasti.\nO, mladosti, mladosti,\nda sobom odnosiš, ljudi kažu,\nsvoje bolove i svoje radosti.\n\nAli ja te neću nikad pustiti.\nOko srca svoga postaviću stražu\njedne ljubavi što mene voleće;\nU vrtu svome zasadiću proleće;\nsve mirise slatke zarobiću\nšto bregom nihaju leti;\n\nSva sunca, sve zvezde zadobiću\nna nebu da našem rumene;\npa nećeš ni moći, ni hteti\nnikad otići od mene.\n\nO, teške, sumorne radosti,\no, slatki, ludi bolovi\nmoje mladosti,\nnemojte otići od mene!\nJer živeće tada dolovi,\nmirisi, ljudi i zvezde rumene;\na ja skamenjena sedeću na svom visu\ni biće mi svejedno: da li su ili nisu\nu meni nekad goreli\ntvoji bolovi i tvoje radosti,\no, mladosti."
  },
  {
    "id": "313",
    "title": "Na buri",
    "author": "Desanka Maksimović",
    "content": "Svu večer na pustom bregu\nneko stoji.\nPusti me, majko, da vidim\nda li je čovek ili bor.\nPusti me da vidim ko to\t\nsvu večer gleda\nu naš beli, skromni dvor.\n\nPusti me, majko, neće me\numoriti hod:\nBreg je blizu nam doma.\t\nO, ja osećam da mi je rod\ntaj čovek ili bor\nšto svu večer blizu groma\nstoji i gleda u naš dvor.\n\nVidiš li, oblak crn,\t\nogroman, zlokoban brod,\nnad njim plovi\ni smrt nosi?\nO, majko, idi, ti ga bar zovi,\nneka se skloni u naš dom\t\ntaj čovek ili bor\nšto svu večer stoji i gleda\nu naš beli skromni dvor.\n\nNa pustom brdu on je sam,\nkao dete kad ruke skrsti\t\nnad bolom nekim prvi put.\nPusti me da tanki moji prsti\nmeta budu burama zlim.\nPusti me, pusti, dobra majko,\ntako je potmuo\t\ni zao oblak\nšto vitla nad njim."
  },
  {
    "id": "314",
    "title": "Na­jed­nom sam pro­le­ćem opi­je­na",
    "author": "Desanka Maksimović",
    "content": "Na­jed­nom sam pro­le­ćem opi­je­na,\nkao na pu­či­ni ni­šu se stva­ri,\ni idem pre­ma pe­smi ko­ja iz­gre­va\nkao me­se­c u me­se­ča­ri.\n\nIma li išta vre­li­je i lu­đe i čud­ni­je\nne­go kad u sr­ce se­me pe­sme uđe\ni kao list se spre­ma da iz­bi­je.\n\nDo ju­če mi sve za­klju­ča­no\not­klju­ča­vam na­jed­nom vol­šeb­nim klju­čem.\nI či­ni mi se da mi je da­no\npu­či­nom da ga­zim,\nu ne­be­sa ru­ku da za­vu­čem.\n\nBud­na sam, ali kao da spa­vam,\npo­ve­zu­jem stva­ri ne­po­ve­za­ne,\ngla­va mi je ču­da kr­ca­ta,\ni me­lo­di­je na­do­la­ze sa sva­ke stra­ne."
  },
  {
    "id": "315",
    "title": "Ne boj se",
    "author": "Desanka Maksimović",
    "content": "Ne boj se, to je kao da list padne pod granu,\nkao kad se noću izgubi poslednji šum,\nkao kad se s vrha gore pogleda na drugu stranu,\nkao kad za blagom mišlju odluta um.\n\nNe boj se, to je kao kad se more najednom stiša\ni pokrije mutnim sjajem do u nedogled.\nNe boj se, biće lako, kao što se lako spusti kiša,\nkao što pred suncem lako iščezne mesec bled.\n\nNe boj se, biće to samo kao kad se u maglu tone,\nstaze i izvori i svet se pomrači sav.\nEvo ti moje ruke, poslednje tanke spone,\ndokle se u pomrčinu ne bude otisnuo splav.\n\nNe boj se, biće blago kao kad bela povesma\npoveju sa topola i legnu tlom kao cvet.\nBiće kao prelaz od jednog do drugog bola,\nugledaćemo u jezeru rastužen sav oko sebe svet.\n\nNe boj se, biće brzo kao kad se namakne zamka,\nuskovitlaće se samo oko nas prostor plav.\nEvo ti moje ruke, ona će biti slamka\nkojom je preko reke prebrodio iz bajke mrav.\n\nNekada si, kao dete, koračao niz brvno,\npreko ponora sveg u tamnoj, vlažnoj česti,\nne gledajući u dno pod sobom crno.\nNe gledaj ni sad, ja ću te polako povesti."
  },
  {
    "id": "316",
    "title": "Nemam više vremena",
    "author": "Desanka Maksimović",
    "content": "Nemam više vremena za duge rečenice,\nnemam kad da pregovaram,\notkucavam poruke kao telegrame.\n\nNemam vremena da raspirujem plamen,\nsad zaprećem šake zgorela žara.\nNemam više vremena za hodočašća,\nnaglo se smanjuje putanja do ušća,\nnemam kad da se osvrćem, da se vraćam.\n\nNemam više vremena za sitnice,\ntreba sad misliti na večno i neobuhvatno.\nNemam kad da razmišljam na raskrsnici,\nmogu stići jedino kudgod u blizinu.\n\nNemam vremena da išta izučavam,\nnemam vremena sad za analize,\nza mene je voda sada samo voda\nkao da sam je pila sa kladenca;\nnemam kad da razlažem na sastojke nebo,\nvidim ga onakvo kakvo ga vide deca.\n\nNemam više vremena za bogove tuđe,\nni svoga nisam dobro upoznala.\nNemam kad da usvajam zapovesti nove,\nmnogo mi je i starih deset zapovesti.\n\nNemam više kad da se pridružujem\nni onima koji istinu dokazuju.\nNemam kad da se borim protiv hajkača.\nNemam kad da sanjam, da lagano koračam."
  },
  {
    "id": "317",
    "title": "Opomena",
    "author": "Desanka Maksimović",
    "content": "Čuj, reći ću ti svoju tajnu:\nne ostavljaj me nikad samu\nkad neko svira.\n\nMogu mi se učiniti\nduboke i meke\noči neke\nsasvim obične.\n\nMoze mi se učiniti\nda tonem u zvuke,\npa ću ruke\nsvakom pružiti.\n\nMože mi se učiniti\nlepo i lako\nvoleti kratko\nza jedan dan.\n\nIli mogu kom reći\nu tome času čudesno sjajnu\npredragu mi tajnu\nkoliko te volim.\n\nO, ne ostavljaj me nikad samu\nkad neko svira.\nUčiniće mi se negde u šumi\nponovo sve moje suze teku\nkroz samonikle neke česme.\n\nUćinice mi se crn leptir jedan\npo teškoj vodi krilom šara\nšto nekad neko reći mi ne sme.\n\nUčiniće mi se da negde kroz tamu\nneko peva i gorkim cvetom\nu neprebolnu ranu srca dira.\nO, ne ostavljaj me nikad samu,\nnikad samu,\nkad neko svira."
  },
  {
    "id": "318",
    "title": "Ozdravljenje",
    "author": "Desanka Maksimović",
    "content": "Dugo sam bolovala od ljubavi\ni činilo mi se važno vrlo\nda li ima negde ili ne\nnečega čega nema.\n\nA od jutros sve\nrazumem čudesno,\ni mislim da je umesno\nudesila priroda ili slučaj naneo\nte nisam uvek draga bivala\nčoveku koji bi mi čežnje zaneo\nza nečim čega nema.\n\nU zamišljene sreće maženju\nistrošilo bi mi se srca pola,\nutopila bi mi se duša u traženju\nnečega čega nema.\n\nSad jedino kao nad srećom strepim:\nda li će ovaj dan svanuti\noblačnim ili lepim,\njer znam, ništa mi ne može doneti\nnečega čega nema."
  },
  {
    "id": "319",
    "title": "Po rastanku",
    "author": "Desanka Maksimović",
    "content": "1.\nReci mi sad, kada već prošlo sve je:\nčasi bolni i dani dragi, lepi;\nkad novi bol se starom bolu smeje;\nod reči tvojih kad duša ne strepi -\n\nreci, da l' te je moja\ntuga bolela\nnekad, kad sam te mnogo,\nmnogo volela?\n\nReci mi sad, kad me ne voliš više;\nkad ti se prošloj ruga nova sreća;\ni kad se dana koji nekad biše\nduše ti samo kad me vidiš seća -\n\nreci, da l' te je moja\nradost bolela\njednom, kad nisam više\ntebe volela?\n\n2.\nNekad sam bila dobra i mlada\ni poverljiva i puna nada,\nnekada pre;\nti si mi tada reći mog'o\nbeskrajno mnogo, o kako mnogo\nsa reč i dve.\n\nSpokojni bili su dani moji,\na ti si srcu mi prvi koji\nbeše drag,\npa iza svega što si mi rek'o,\nkatkad surovo, katkada meko,\nostao je trag.\n\nSad srce moje bije tiše:\nveć manje volim, a znam više\nnego pre;\nveć sad mi ne bi reći mog'o\nonako dosta, onako mnogo\nsa reč i dve.\n\nI kad bi danas prišao meni\ni hteo reči davno rečeni'\nbuditi draž,\nu srcu mome šaptao bi neko:\nda sve što si mi ikada rek'o,\nbila je laž.\n\n3.\nO, kad bi znao ti kako je meni\nšto neću više smeti\nni u proleće, kad trava zeleni,\nni kada cveta leti,\ndoći ti sutonom, dok tuga raste.\n\nO, kad bi znao ti kako je duši\nkad zadnje drveće mre\ni zadnje lišće žalosno pevuši,\nšto neće moći kao pre\nreći ti svoje jesenje plašnje.\n\nO, kad bi znao ti šta srce skriva\nkad oko zalud traži.\nO, kad bi znao ti kako jednolik biva,\nbez boje i bez draži,\nsvaki dan kada te videla nisam."
  },
  {
    "id": "320",
    "title": "Pođimo u šume",
    "author": "Desanka Maksimović",
    "content": "Pođimo u šume,\nnoćas sam rada\nda gledam kako jesen bela\ncveta i pada\nna ravni put.\nPođimo u šume,\niz sviju vrela\ngleda po jedan mesec žut.\n\nPođimo u stare\niskusne šume;\nNoćas se hrašća umorne grane\nspokojno slomile.\nPođimo u šume,\nna sve strane\ntužno mirišu\nproleća uvelih gomile.\n\nPođimo kroz bolni\nosmeh česta;\nNoćas su bukve vitke i bele,\ni senke bresta\ntiho se plave.\nPođimo u šume,\nuz put će jele\ndržati nebo vrh naše glave.\n\nPođimo u šume,\nnoćas će trakom\nsviju se reka srebro osuti.\nPođimo u šume,\npod zvezdom svakom\nsanjaju mirno listovi žuti\nstazom i mostom, brdom i dolom.\n\nPođimo u šume,\nnoćas bih htela\nda me se uvek setiš s bolom."
  },
  {
    "id": "321",
    "title": "Pokošena livada",
    "author": "Desanka Maksimović",
    "content": "Livada kraj reke sanja.\nZrikavci tužno zriču.\nPomrlih trava duše\njoš lebde vrh otkosa\nšto se lagano suše.\nO, vi ne znate tužnu\no smrti trava priču.\n\nZrikavci tužno zriču.\n\nJutros dođoše neki\ndivovi kao hrašće\nu domovinu trava;\nI mrtvo pade bezbroj\nljupkih, šarenih glava;\nI bezbroj nežnih tela\nzdenuše u plašće\ndivovi kao hrašće.\n\nSvega devojka jedna\nzlatnog, okruglog oka\ni trepavica beli’\nleprša na livadi\ni ranjenicima deli\nmirisne osmehe čedne,\numesto crvena soka.\n\nDevojka zlatnog oka.\n\nSutra opet u zoru\ndoći će divovi oni,\ni strašne surove vile\nzdenuće u sena mnoga\nmirisne glave mile.\nLežaće u jednom grobu\ntoliki milioni.\n\nDoći će divovi oni.\n\nTužno zrikavci zriču,\nčuje se do oblaka;\nVečera celog žale\nzelen-konjici svoje\nlepe viteze pale.\nPlaču nad grobovima\nmrtvih, dragih junaka.\n\nČuje se do oblaka."
  },
  {
    "id": "322",
    "title": "Postepeno",
    "author": "Desanka Maksimović",
    "content": "Postepeno se, postepeno, hvala bogu,\nstišava tvoj bol.\nSada ti već reći mogu\ni da se spremam na Severni pol\nodakle se neću vratiti za života\nni tvog ni svog.\n\nPostepeno nestaju tvog bola nesnosnog,\nnoći bez sna.\nSada ti već reći mogu\ni da se spremam nebu u ponor,\nodakle se neću vratiti za života\nni svog ni tvog.\n\nPostepeno ti se rana celi, smanjio se\nkrvi mlaz.\nSada ti već reći mogu\ni da se spremam do zemljine ose,\nodakle se neću vratiti za života\nni tvog ni svog."
  },
  {
    "id": "323",
    "title": "Predosećanje",
    "author": "Desanka Maksimović",
    "content": "Poznala sam te kad sneg se topi,\ntopi, i duva vetar mlak.\nBlizina proleća dušu mi opi,\nopi, pa žudno udisah zrak.\nS nežnošću gledah stopa ti trag,\ntrag po snegu belom;\ni znadoh da ćeš biti mi drag,\ndrag u životu celom.\n\nPoznala sam te u zvonak dan,\ndan pijan, svež i mek.\nČinjaše mi se već davno znan,\nznan kad te poznadoh tek.\nS nežnošću gledah stopa ti trag,\ntrag po snegu belom;\ni znadoh da ćeš biti mi drag,\ndrag u životu celom.\n\nPoznala sam te kad kopni led,\nled, dok se budi proletnji dah;\nkad dan je čas rumen, čas setan, bled,\nkad sretno je i tužno u isti mah.\nS nežnošću gledah stopa ti trag,\ntrag po snegu belom;\ni znadoh da ćeš biti mi drag,\ndrag u životu celom."
  },
  {
    "id": "324",
    "title": "Proleće u Zagrebu",
    "author": "Desanka Maksimović",
    "content": "Pro­la­zim kroz Za­greb ucve­ta­ni\npr­vi put po­sle ra­ta.\nZa­bo­ra­vlje­ni bu­de se da­ni,\nse­ta me va­zdan hva­ta.\n\nOblak se be­li ucva­log glo­ga,\nkao u deč­joj pri­či.\nTu je mo­žda pa­la su­za mno­ga, –\nna njih mi sre­br­ne li­či.\n\nCve­ta­lo on­de pr­vo cr­ve­ni­lo,\nko u je­sen tam­no, te­š ko.\nTu je po­sled­nji ot­ku­caj bi­lo\nsr­ce či­je vi­te­š ko.\n\nTa­mo ži­vi­ce ugle­dam če­stu\npu­nu cve­ća mo­dra, be­la.\nDe­voj­k a mla­da se na to­me me­stu\nbor­cu na ver­nost za­kle­la.\n\nZlat­ne kao sun­ce, cve­to­va kli­ce\nis­pred ne­kih oka­na.\nTu je ko du­go gle­dao iz tam­ni­ce\nže­ljan sun­ca i da­na.\n\nNe­ko­li­ko tek ni­klih ja­si­ka\ntrep­te sred par­ka ma­la.\nTu su pre­pla­še­na od rat­nih sli­ka\ntri de­te­ta za­drh­ta­la.\n\nOd­ne­kud pe­va pti­ca bez pre­da­ha,\nču­je se de­ce vre­nje.\nOtud je kroz mi­ris pu­šča­nog pra­ha\ndo­šlo oslo­bo­đe­nje."
  },
  {
    "id": "325",
    "title": "Proleće, a ja venem",
    "author": "Desanka Maksimović",
    "content": "Zeleni požari trava\nbukte oko mene,\na ja venem.\n\nSuncu u oči pravo\ngledaju jagorčevina zene,\na ja venem.\n\nNebo je mlada bašta\npuna glogove pene,\na ja venem.\n\nPtica u granju gnezdo\nsve jutro kljunom dene,\na ja venem.\n\nRuke su devojaka\nperunike nerazvijene,\na ja venem.\n\nSvakoga se trenutka\nponešto u život prene,\na ja venem."
  },
  {
    "id": "326",
    "title": "Prolećna vrtoglavica",
    "author": "Desanka Maksimović",
    "content": "Vi­de­la sam u šu­mi ju­če,\nne­da­le­ko od no­vo­se­če­ne gra­đe,\ndr­vo čud­no iz­me­đu sta­ba­la sta­rih,\nna pa­dini okre­nu­toj Ko­lu­ba­ri –\ni sad ni­ka­ko da ga na­đem.\n\nUpam­ti­la sam, šum druk­či­ji ima\nne­go okol­no slič­no mu dr­ve­će –\nta­ko se go­vor pe­sni­ka iz­u­zi­ma\nod go­vo­ra lju­di međ ko­ji­ma se kre­će.\n\nNe znam ku­da se mo­glo de­ti,\na vi­de­la sam ga oči­ma ju­če;\nSad ni­je ni ta­mo kud Tam­na­va pu­če,\na ni­je ni ov­de u bu­ko­voj če­sti.\n\nČi­ni se san, a ja­va je bi­la,\nsta­ja­la sam mu is­pod gra­na,\na ni­je pti­ca pa da ima kri­la,\nni­je čo­vek što iš­če­zne iz se­ća­nja.\n\nA mo­žda je to dr­vo u me­ni,\nne­gde du­bo­ko, u dnu uma,\nu če­sti za­tu­re­nih se­ća­nja i sli­ka,\ni pro­sto ga je pre­sli­ka­la šu­ma."
  },
  {
    "id": "327",
    "title": "Proletnja pesma",
    "author": "Desanka Maksimović",
    "content": "I\nProleće, danas zvaću te čistotom:\nJoš sunce vrelo poljubilo nije\noka ti dva;\na stidljivo ti lice još se krije,\ni nekom svežom, nevinom lepotom\ndanas ti sja.\n\nProleće, danas radost ću te zvati:\nJer za osmehe čelo tvoje vedro\njedino zna.\nNa tvoje čisto, nasmejano nedro\ndanas prljavom nogom ne bih stati\nželela ja.\n\nVeć kad bih kako danas leptir bila,\npa da visoko u zrak se uznesem,\nnadvisim sve:\nDa tebi nigde mrlju ne nanesem,\nda samo senkom svojih tankih krila\ndodirnem tle.\n\nII\nOsećam večeras, dok posmatram laste\ni pupoljke rane,\nkako srce moje polagano raste\nk'o vidik u lepe, nasmejane dane;\n\nkako s mladim biljem postaje sve veće\ni lako k'o krilo,\ni kako mu celo jedno nebo sreće\ni pakao bola ne bi dosta bilo;\n\nkako čezne za svim što bi život mog'o\nlepog da mu dade,\ni da mu ničega ne bi bilo mnogo:\ntako su mu velike čežnje mu i nade.\n\nOsećam, da dosad sve je bilo šala\nmoga srca vrela;\nda još nikom nisam ljubav svoju dala\nkoliko bih mogla i koliko htela;\n\nDa ima u meni cela nežna plima\nreči nerečeni',\nda bih srce mogla poklanjati svima\ni da opet mnogo ostane ga meni."
  },
  {
    "id": "328",
    "title": "Putovanje",
    "author": "Desanka Maksimović",
    "content": "Putujemo, bar u snu noćas\nopet u Moskvu,\nspremi brijače, rupce i kravate.\nZaštitiće nas tama i samoća\nkoje begunce uvek štite i prate.\n\nProjurićemo kolima munjevito\nkao što jure s kraljem zemlje strane\nda ne bi odnekud dopao rane,\ni srcem ću te zaklanjati pritom.\n\nU vozu nemoj se bojati konduktera -\ndeca i mrtvi ne plaćaju karte.\nI da te spaze, sumnjam da će da te vrate\ni da pogode s kime u svet smeram.\n\nPovesću te neopaženo do cilja\nkao što opasne i dragocene stvari\npreko granice prevezu krijumcari.\n\nUzećemo sobu na petom katu,\nili već koji bude bio krajnji,\ntako opet blizu oblaku i jatu\ndozivećemo draž strepnji i tajni.\n\nDanju budi svetlost, nocu pramen mraka,\nda nas ne oda kakva sitnica glupa,\nda ne opaze kako uza me stupaš,\nni ljudi niti koji od vukodlaka.\n\nTako možemo i gde se čita i ruča,\nu crkve i na groblja zajedno pasti.\nPolazimo u zimu i za svaki slucaj,\nponesi svoj vuneni džemper pepeljasti."
  },
  {
    "id": "329",
    "title": "Samoća",
    "author": "Desanka Maksimović",
    "content": "Od jutra hodam adom\nizmeđu nabujalih voda.\nNigde nikoga,\nsamo tajna zamršena granja,\nsamo ja i samoća beskrajna,\nslatka i očajna.\n\nNigde zverke, deteta, čoveka,\na miris sunca nanosi te otud\nodakle nećeš doći nikad,\ni svetlost ima sjaj tvojih beonjača,\nuza me korača.\n\nI kad god me grana dirne,\nčini mi se tvoje rame ide uza me,\nod senke na stazi učini se da ti čekaš,\na znam da to ne može biti\nodsad pa doveka."
  },
  {
    "id": "330",
    "title": "Selice",
    "author": "Desanka Maksimović",
    "content": "Kroz noć i vlagu\ndivlje se guske sele jugu\ni bolno kriču.\n\nOsećam želju da mutnu neku\nnapišem priču:\nKako odnose one sobom\nna krila svoja bela dva\niz duše moje drago nešto,\na ne znam kuda,\ni ne znam šta."
  },
  {
    "id": "331",
    "title": "Slovo ljubavi",
    "author": "Desanka Maksimović",
    "content": "Ako se volite ljubavlju\nkoja buja u samoći, od razdaljine,\nkoja je više od sna nego od svesti,\ni po rastanku drhtaćete od miline,\nmognete li se još ikada sresti.\n\nVi koji se volite ljubavlju isposnika,\nsa strahom od sagrešenja,\nkoji kao ptica o kavez lomite krila,\nsećaćete se uvek jedno drugom lika.\nI po rastanku\nzamreti vam neće gušena htenja.\n\nAko zbog nje patiš od nesanice\ni u ponoć hodaš budan\npo bašti,\nako te lomi neutoljena želja luda,\nsećanja na nju nikad se nećes spasti.\n\nOnih s kojima se igramo\noko vatre,\na bojimo se da je dodirnemo,\ns kojima idemo kraj ponora\nnezagrljeni i nemi,\nsećaćemo se dugo\nma i zavoleli zatim druge.\n\nAko je želis bezgranično,\na sediš kraj nje bez glasa\nslušajući bajku koja se u vama rađa,\nsvanuću slično,\npamtićeš je i kad se zima\npred tobom zabelasa.\n\nAko veruješ sedeći uz nju\nda je ljubav maslačkov puhor\nkoji svaki dodir moze da strese,\nako voliš u njoj san i dete,\nako ti je bez nje pusto i gluho,\nmisao na nju budiće te\ni kad se rastanete.\n\nZauvek se pamte oni\ns kojima se grlili nismo,\nčije su nam usne ostale nepoznate,\nkojima smo samo s proleća, u snu,\npisali pismo.\n\nOni koji se kao reke ne mogu sliti,\nmeđu kojima nema spojnog suda\nkrvi i krvi vrele,\na srca im se dozivaju ludo,\nzaboraviti se neće\nni kad im duše budu posedele.\n\nAko vam je ljubav nož u srcu,\na bojite se taj nož izvući,\nkao da ćete tog časa umreti,\npamtiće te on, setiće te se\ni umirući.\n\nOni zbog kojih srca\nosećamo kao ranu,\nali ranu zbog koje se jedino živi,\nu sećanje nam banu\ni kad zavolimo druge-\ni osetimo se nesrećni i krivi."
  },
  {
    "id": "332",
    "title": "Sreća",
    "author": "Desanka Maksimović",
    "content": "Ne merim više vreme na sate,\nni po sunčevom vrelom hodu;\nDan mi je kada njegove se oči vrate,\ni noć kad ponovo od mene odu.\n\nNe merim sreću smehom, ni time\nda li je čežnja moja od njegove jača;\nSreća  je meni kad bolno ćutim s njime,\ni kad nam srca biju ritmom plača.\n\nNije mi žao što će života vode\nodneti i moje grane zelene;\nsad neka mladost i sve neka ode,\non je zadivljen stao kraj mene."
  },
  {
    "id": "333",
    "title": "Staze niču i zatiru se",
    "author": "Desanka Maksimović",
    "content": "Iz­me­đu dva pri­ja­te­lja\nkao iz­me­đu dva vr­ta i dve uli­ce\nbi­la je naj­pre pu­ta­nja krat­ka,\nod dve-tri mo­žda po­dla­ni­ce.\n\nPr­vo su pri­ja­te­lji mo­gli i šap­ta­ti,\na ču­li su se i po­zdra­vlja­l i ru­kom,\nali sta­za je sta­la ra­sti za­tim\ni za­tr­pa­va­ti se li­stom i šljun­kom.\n\nVre­me­nom je po­sta­l a du­ga kao re­ka,\nni­su se pri­ja­te­lji mo­gli do­vi­ka­ti,\nni­su ču­li svo­jim re­či­ma od­je­ka,\nni­su se mo­gli iz­bli­za po­gle­da­ti.\n\nZa­tim je sta­za iš­če­zla kao du­ga,\nni da je po­sto­ja­l a ne bi se re­klo.\nKao da je ob­ma­na šu­mom pro­te­kla,\nosta­la je za njom tek pri­gu­še­natu­ga."
  },
  {
    "id": "334",
    "title": "Strah",
    "author": "Desanka Maksimović",
    "content": "Plašim se kad pomislim\nda će doći poslednja nedelja\nnašega drugovanja.\nZnam, biće proleće i sunca žar,\ni s bolom ostavićemo na dar\njedno drugom slatka dugovanja.\n\nZnam, cvetaće rumeno dani\nposlednje nedelje\nnašega drugovanja.\nMirno ćemo se pozdraviti;\na nikada nećemo ozdraviti\nod čudesnoga tugovanja:\n\nŠto dana tih da ugledamo\nticu srebrna krila i šumu u suncu celu;\nŠto tada baš da nam oči sretnu\nonu krunicu cvetnu radosnu i belu, belu."
  },
  {
    "id": "335",
    "title": "Strepnja",
    "author": "Desanka Maksimović",
    "content": "Ne, nemoj mi prići! Hoću izdaleka\nda volim i želim tvoja oka dva.\nJer sreća je lepa samo dok se čeka,\ndok od sebe samo nagoveštaj da.\n\nNe, nemoj mi prići! Ima više draži\nova slatka strepnja, čekanje i stra'.\nSve je mnogo lepše donde dok se traži,\no čemu se samo tek po slutnji zna.\n\nNe, nemoj mi prići! Našto to, i čemu?\nIzdaleka samo sve k'o zvezda sja;\nizdaleka samo divimo se svemu.\nNe, nek' mi ne priđu oka tvoja dva."
  },
  {
    "id": "336",
    "title": "Sudbina",
    "author": "Desanka Maksimović",
    "content": "Opasna, i iznenadna\nkao metak,\ni hladnokrvna,\nsrešće te sudbina,\npresekavši za tobom sve odstupnice,\nporušiv do svakog izlaza brvna.\n\nNad tobom stajaće nebo bez utočišta,\ndole zemlja i u njoj bespomoćne kosti,\nlevo i desno okomite stene;\nu tebi uspomene\ni sve bez milosti.\n\nNi u sebe, ni van sebe,\nnećeš imati kud da kreneš."
  },
  {
    "id": "337",
    "title": "Sutradan",
    "author": "Desanka Maksimović",
    "content": "Sećam se sad: žedno piše\noči njegove pogled neke žene\nvečera dugoga;\nNeko je gledao mene,\na ja sam gledala drugoga\ni smejala se veselo.\n\nI tako je gorko bilo\ni lažno moje smejanje\nvečera celoga;\nI tako tužno vejanje\nbilo je snega beloga\nnegde po tihim poljima.\n\nI tako je odvijorio beli dan,\noči kad njegove prvi put moje biše\nkao vetrima nošen steg.\nI sada ja ne volim nikoga više;\nja volim samo sneg,\nbeli sneg\nu vrtu svom."
  },
  {
    "id": "338",
    "title": "Šumska zvezda",
    "author": "Desanka Maksimović",
    "content": "Ispleo pauk\nu granja zelenom gnezdu\nnežnu zvezdu.\nPesma je zatalasa,\nmiris zaleluja,\nsvetlost je niha:\nMože svakoga časa\nnestati nežna i tiha\nšumska zvezda.\n\nMože je na trn i kamen\noboriti rose grumen;\nMože je zgoreti u noć\nsvica biserna rumen;\nMože joj srce razneti\nleptira koga krilo.\n\n\nAli svejedno, prolazi sve\nkao da nije ni bilo:\nNestaje zvezda\nkoju sam plela nad životom,\nnestaće zvezde\nšto lepotom večnom\nvrh šuma sijaju.\n\nSvejedno kad:\nda li dogodine ili sad,\nili posle hiljadu hiljada vekova;\nSvejedno zbog čega:\nda li od zmije, rđavih lekova,\nili tajnog uzroka kog,\nznam samo, nestaćemo\ni šumski pauk, i ja, i Bog."
  },
  {
    "id": "339",
    "title": "Tajna",
    "author": "Desanka Maksimović",
    "content": "Ne bih mo­gla bez taj­ne.\nPe­sma me tek to­li­ko oda\nko­li­ko oda cve­će\nšta se zbi­va u pod­ze­mlju,\nko­li­ko oblak oda\nšta se spre­ma iza de­ve­tog svo­da.\n\nNe bih mo­gla bez taj­ne.\nUvek u me­n i ti­nja\nne­k a skri­ve­na gor­či­na.\nTek to­li­ko se is­po­ve­dam\nko­li­ko ze­mlja kroz ras­koš ra­sti­nja.\nU pa­per­tu sr­ca pu­štam,\nali u ol­tar ne dam."
  },
  {
    "id": "340",
    "title": "U zimski dan",
    "author": "Desanka Maksimović",
    "content": "Celoga je dana sneg lagano pado\nkao s voćki cvet.\nO, kako večeras, o kako bih rado\nodletela nekud daleko u svet,\nnekuda daleko kroz cvetove snežne\nkao leptir lak,\ni nekome htela reći reči nežne,\ntople, lepe, nove, kakve ne zna svak.\n\nI sutona celog sneg je tiho pado,\numoran i gust.\nVečeras bih nekog ugledala rado;\nali njega nema. Put je davno pust.\nSamo s bledog neba beloj zemlji sleće\npahulja kroz zrak.\nO, kako je bolno kad ti doći neće\nneko koga čekas, a spušta se mrak."
  },
  {
    "id": "341",
    "title": "Uteha",
    "author": "Desanka Maksimović",
    "content": "Još danas smo zajedno,\npa ko zna kad više,\notići ćeš daleko.\nPočeće nemilo i prazno\nda se muti svitanje.\n\t\nBoleće me ljudi hitanje\nkroz romorenje magle,\ni noćni razgovor ptica\nkojima ne znam imena.\n\nZnam, plakaću sa rođene tuge\t\nkad umre u jesen kakva\nbledolika žena.\n\nJoš danas smo zajedno,\npa ko zna kad više,\notići ćeš daleko.\t\nA ja ti nikad ne reko’\nšta meni biše\ntvoje tople priče,\nni tvoje utehe blage:\nKako ćemo od drage do drage\t\nzvezde provoditi večnost\nu radosnom lutanju;\n\nA plakati kad budemo hteli,\nkako ćemo u tihom ćutanju\nzagledati se u daleku, tužnu zemlju\t\ngde smo se prvi put sreli."
  },
  {
    "id": "342",
    "title": "Za one koji su hrabri samo kad ginu",
    "author": "Desanka Maksimović",
    "content": "Za ljude koji misle da je sloboda\nsamo ono\nšto se puškom do puške doda,\nkoje, kao hrtove, u borbu pogna\nsamo miris baruta i ognja,\nkoji su hrabri samo kad ginu,\nsamo u jurišu.\n\nZa one\nkoji čim počnu mirno da dišu,\nčim spaze da su se oblaci slegli,\nda miruju Turci i Ugri,\npostanu robovi stvari\nkojima su u borbi protivnik bili,\nili ih isposnički prenebregli.\n\nZa barjaktare koji u miru\ngone trgovačke karavane,\nza strelce ljubavlju nedoličnom\nobuzete,\nza kopljanike koji u lovu\npogube ordenje\nstečeno kod Velbužda i Stefanijane –\ntražim pomilovanje."
  },
  {
    "id": "343",
    "title": "Za pastvu srca",
    "author": "Desanka Maksimović",
    "content": "Care Dušane,\ntražim pomilovanje\nza tragikomične gnjurce\ni vodiče\nkroz labirinte srca beskrajne,\nza poniranje u sebe žedne,\nza nedosledne\nzbog doslednosti neke tajne,\nza verolomne\nzbog vernosti neke unutarnje,\nza skromne\nzbog nekakvoga u sebi bogatstva,\nza one koji su samo srcu\nverna pastva."
  },
  {
    "id": "344",
    "title": "Za pogubljena ljubavna pisma",
    "author": "Desanka Maksimović",
    "content": "Milostivi care,\nza ljubavna pisma koja prežive\nsrce i ruku što ih pisa\nkad se naga\nnađu na tuđem hladnom dlanu,\nkad sveštenici i grešnici stari,\nkad tvoji pisari,\npodvlačiti redove u njima stanu.\n\nZa pisma prezrenih nesrećnica\nkoje su posle trećega sina\nzavolele čoveka\ns kojim nisu rađati smele.\n\nZa poruke u neveštim stihovima\nkoje su tvoji kopljanici\nslali ženama Grka i Latina.\n\nZa ljubavne ispovesti monahinja\nkoje je odnekuda iz pakla\nna sunce izneo pakosni đavo.\n\nZa pisma tuđinskog vojskovođe\nkoga se tragična strast dotakla\nprema vlastelinki kraj Vardara.\n\nZa poslanice tvojih poklisara\nkoji su u tanane voljene ruke\nmletačke špijunke\npredali važne tajne carske.\n\nZa tvog carevića prvu mladu setu\npisanu potajno na pergamentu\nzbog lepotice koje sebarske.\n\nTražim pomilovanje."
  },
  {
    "id": "345",
    "title": "Za sebra",
    "author": "Desanka Maksimović",
    "content": "Tražim pomilovanje za sebra\nšto niče i umire kao trava\nu zaborav iz zaborava,\nza trideset kućica njegovog krompira,   \nza usukano kukuruza stabaoce,\nza dim nad krovom,\nza ono gde je, sledeći oce,\npogrešio delom i slovom.\n\nZa sebra uvek verna životu, \nza sebra koji sunce voli.\nAko život izda i ševa,\ni gušteri, sunca uživači,\ni pesnikinja mirisa, zova,\nza sebra,   \nsebar izdati neće,\nza sebra koji u povodu\nvodi po desetinu\nsebara sinova."
  },
  {
    "id": "346",
    "title": "Za smrtomrsce",
    "author": "Desanka Maksimović",
    "content": "Tražim pomilovanje\nza one koji brzo zaborave mrtve,\none što odmah sa spiska ih skinu\ni prekinu sa njima veze\nolako kao paučinu.\n\nZa čoveka koji na grob prijatelja\nne posadi trešnje ni breze,\nkoji sa kola i sedlenika\nu rodnom kraju nikada ne siđe\nda postoji na grobu pređa.\n\nZa ljude koji su na smrt ljuti,\nkoje vređa\npomisao da bi mogli umreti,\nkoji će u grob poći zabrinuti\nkao oni što idu u tuđinu\ngde ne znaju ni jezik, ni običaje,\ngde ne poznaju duše žive;\nZa ljude koji pred smrću negoduju\nkao da ih ni dužne ni krive\nšalju na robiju koja večno traje."
  },
  {
    "id": "347",
    "title": "Za važne",
    "author": "Desanka Maksimović",
    "content": "Tražim pomilovanje\nza one koji imaju pozivnice\nza svaku povorku i panoramu,\nza čoveka koga i u vozu,\ni na gozbi, i u hramu,   \ni u raju, numerisano mesto čeka,\nza one koji još za veka\ngrobnicu gde će leći znaju;\nZa ljude koje na svakoj vodi    \nčekaju brodi\ni kotva u svakom brodolomu,\nkojima su svi znani i neznani\nanđeli milosrđa osigurani.\n\nJer biće za njih razočarenje    \nkada usred velikog mraka\ngde sve se izmeša\nne mognu napipati nijedno dugme,\nnijedno zvonce,\nkojima se u pomoć zove, \nkad ne mognu naći nijednog broda\nni da se vrate, do tvoje palate,\nni da produže do obećanog\nnebeskog svoda."
  },
  {
    "id": "348",
    "title": "Zmija",
    "author": "Desanka Maksimović",
    "content": "Ispod suhoga otkosa\nizmilela zmija.\nOko nje pusta livada,\njedan cvet;\nNad njom dva-tri oblaka,\ntica let.\n\nSunce sija.\n\nDalekom putanjom pesma,\nko zna čija.\nUsamljen šum se zapleo\nu travu.\nOna sluša; u zrak budno\ndigla glavu.\n\nSunce sija.\n\nTu su joj ubili majku\noštricom kose;\nI nju će, kad jednom izmili\niz ševara.\nIstrunuće odeća njena\npuna šara,\npreliva rose.\n\nI u večnosti posle nikad više\nsunčati se neće ista zmija,\nnit istih tica minuće let;\nNikada više isti cvet\nneće nići.\n\nSunce sija."
  },
  {
    "id": "349",
    "title": "Balada iz predgrađa",
    "author": "Dobriša Cesarić",
    "content": "I lije na uglu petrolejska lampa\nsvijetlost crvenkastožutu\nna debelo blato kraj staroga plota\ni dvije, tri cigle na putu.\n\nI uvijek ista sirotinja uđje\nu njezinu svjetlost iz mraka,\ni s licem na kojem su obično brige\npređe je u par koraka.\n\nA jedne večeri nekoga nema,\na morao bi proć;\nI lampa gori,\ni gori u magli,\ni već je noć.\n\nI nema ga sutra, ni prekosutra ne,\ni vele da bolestan leži,\ni nema ga mjesec, i nema ga dva,\ni zima je već,\ni sniježi.\n\nA prolaze kao i dosad ljudi,\ni maj već mirise -\na njega nema, i nema, i nema,\ni nema ga više.\n\nI lije na uglu petrolejska lampa\nsvijetlost crvenkastožutu\nna debelo blato kraj staroga plota\ni dvije, tri cigle na putu."
  },
  {
    "id": "350",
    "title": "Bez opraštanja",
    "author": "Dobriša Cesarić",
    "content": "Ne, ja se nisam oprostio s njom\nkad nestade na svoju stranu.\nSam slušah svojih nada lom\nu jednom zabačenom restoranu.\n\nKako je bilo? Nije teško reći!\nU žamoru oglasila se trublja,\ni vlak je krenuo obično i lijeno,\nsa svime što još ljubljah.\n\nDa l' mišljaše da u tom gradu\nostavlja dušu njome bonu?\nDa l' iskahu me njene oči\npogledom čežnje po peronu?\n\nDaleko negdje juri sada vlak,\nal što to moje srce kuca jače?\nNije l' to možda nada, tajni znak,\nda neko u daljini plače?\n\nAh kakav plač! Uobraženje, san!\nTe njene čežnje davno sve su\nveć ugašene. Ti si malko pjan,\na stvari jesu - kakve jesu.\n\nMoguće zape koji svijetli tren\nna svome letu u njezinoj duši,\na i taj spomen past će kao list\nminulog ljeta, što se suši."
  },
  {
    "id": "351",
    "title": "Breze na ulici",
    "author": "Dobriša Cesarić",
    "content": "Kraj bijelih breza svakog dana\nja prođem srca razdragana.\n(Oduvijek ima tajnih veza\nizmeđu pjesnika i breza.)\n\nOd čega dršćete, vi breze?\nOd slatkih slutnja ili jeze?\nZašto vam krošnja podrhtava\ni onda kada vjetar spava?\n\nNa ulicu, med svijet što viče,\nko da ste izašle iz priče.\nNježne, treperave i čiste\nbaš kao prva ljubav vi ste!"
  },
  {
    "id": "352",
    "title": "Jedne noći",
    "author": "Dobriša Cesarić",
    "content": "Te noći pisah sjedeć posve mirno,\nda ne bih majci u susjednoj sobi\nškripanjem stolca u san dirno.\n\nA kad mi koja ustrebala knjiga,\nsasvim sam tiho išao po sagu.\nU svakoj kretnji bila mi je briga\nda staricu ne probudim dragu.\n\nI noć je tekla spokojna i nijema.\n\nA tad se sjetih da je više nema."
  },
  {
    "id": "353",
    "title": "Krik",
    "author": "Dobriša Cesarić",
    "content": "Čitavog dana bol mi buja,\nzamjetljiv tek u glasu tihom,\nal dođe noć, i razlije se –\ni najedanput kriknem stihom.\n\nZavrisnuvši svoj vrisak u svijet\nda uokolo traži jeku,\nrazdijelio sam svoje srce\nmed braću neznanu, daleku.\n\nI krik moj luta, luta, luta,\na kada srodno srce prene,\nda l' ono sluti da je pušten\niz noći mučne, probdivene?"
  },
  {
    "id": "354",
    "title": "Ljubav",
    "author": "Dobriša Cesarić",
    "content": "Od naše ljubavi i sreće,\ngle, zvijezde su večeras veće;\n\nA šum što dopire iz grada,\nnije l ko pjesma vodopada?\n\nO, to je polet u visinu!\nSrca nam zamiru i ginu.\n\nU ljubavi bih s tobom, draga,\nnestati htio ja bez traga."
  },
  {
    "id": "355",
    "title": "Ma kako uzdiglo se srce",
    "author": "Dobriša Cesarić",
    "content": "Ma kako uzdiglo se srce,\nklonuti mora, mora pasti,\nsudbino, prije no mi klone,\no daj mu još jedanput cvasti!\n\nJoš jednom opij ga i digni\nmilinom jedne mlade žene,\njoš jedne zaljubljene oči\nza ove oči zanesene.\n\nKad već se mora u tom srcu\nugasit mladost, a za vazda,\nsa svojim blagom, slično škrcu\nnek ne umre, već nek se razda!\n\nJoš nekoliko jasnih dana,\nda cijelog sebe u njih zgusnem,\ni grleći se, ljubeći se\nostatak mladosti da usnem."
  },
  {
    "id": "356",
    "title": "Mala kavana",
    "author": "Dobriša Cesarić",
    "content": "Mala kavana. Treperenje sunca\ni stol u kutu za dvoje -\nPa ti me ljubiš, zbilja me ljubiš,\ndrago, jedino moje?!\n\nMjeseče, ljubav je u meni rasla,\nal' nikom to ne htjedoh reći.\nBio sam sam, ispijen od čežnje,\na tako blizu sreći.\n\nDa l' mogo sam slutiti ovoga jutra,\nblijed jos od probdite noći,\nda ću ti šaptati riječi,\nsanjane u samoći?\n\nI da ću tog jutra, što će se vječno\nu riznici srca da zlati,\nnaić' na ruku toplu i spremnu\nda stisak mi dršćući vrati?"
  },
  {
    "id": "357",
    "title": "Mrtva luka",
    "author": "Dobriša Cesarić",
    "content": "Znam: ima jedna mrtva luka,\ni ko se u njoj nađe\nčuti će ujutro pjevanje ćuka.\nI vidjet će umorne lađe.\n\nBrodovi u njoj vječno snivaju\nkako se brodi,\nal njihova sidra mirno počivaju\nu plitkoj vodi.\n\nI tako u snovima gledaju sreću,\na plovit se boje.\nNa jarbole šarene zastave meću\ni – stoje."
  },
  {
    "id": "358",
    "title": "Na novu plovidbu",
    "author": "Dobriša Cesarić",
    "content": "Vedri se nebo. Sunce se rađa.\nPlovi iz luke jedna lađa;\nJedna što dugo stajaše u doku,\nsva izbijena, s ranama na boku.\nMore, ko mati, vuče je na krilo.\nLjulja je, šapće: Ništa nije bilo."
  },
  {
    "id": "359",
    "title": "Naranča",
    "author": "Dobriša Cesarić",
    "content": "Dohvatih naranču sa stola, i najedanput\nu svijesti mi sinu:\nsada je zima, neprijazna, duga,\na ja u ruci držim komad juga.\n\nI zlati mi se naranča u ruci.\nSačuvala je malo južnog sunca\nna svojoj kori, i smije se,\ni miriše, i gori."
  },
  {
    "id": "360",
    "title": "Neko ide sa svojim bolom",
    "author": "Dobriša Cesarić",
    "content": "Neko sa svojim bolom ide\nk'o s otkritom ranom: svi neka vide.\n\nDrugi ga čvrsto u sebi zgnječi\ni ne da mu prijeći u suze i riječi.\nRadje ga skriva i tvrdo ga zgusne\nu jednu crtu na kraju usne.\n\nZadršće, zadršće u njoj kadikad,\nali u riječi se ne javi nikad.\nDuša ga u se povuče i smjesti\nna svoje dno: k'o more kamen\nu njega bačen. More ga prima\ndnom, da ga nikad ne izbaci plima."
  },
  {
    "id": "361",
    "title": "Oblak",
    "author": "Dobriša Cesarić",
    "content": "U predvečerje, iznenada,\nni od kog iz dubine gledan,\npojavio se ponad grada\noblak jedan.\n\nVjetar visine ga je njiho,\ni on je stao da se žari,\nal oči sviju ljudi bjehu\nuprte u zemne stvari.\n\nI svak je išo svojim putem:\nza vlašću, zlatom il za hljebom,\na on - krvareći ljepotu -\nsvojim nebom.\n\nI plovio je sve to više,\nko da se kani dići do boga;\nvjetar visine ga je njiho,\nvjetar visine raznio ga."
  },
  {
    "id": "362",
    "title": "Pjeni se more",
    "author": "Dobriša Cesarić",
    "content": "Uzdišu vali\n\n--Pjeni se more--\n\nPred njim smo mali\n\n--Pjeni se more--\n\nPljuskanjem budi\nčeznje i žudi\ngodina ludih\n\n--Pjeni se more--\n\nŠto me to boli?\n\n--Pjeni se more--\n\nDa l me još voli?\n\n--Pjeni se more--\n\nSve što imadoh\nljubavi dadoh,\nporažen padoh\n\n--Pjeni se more--"
  },
  {
    "id": "363",
    "title": "Pjesma mrtvog pjesnika",
    "author": "Dobriša Cesarić",
    "content": "Moj prijatelju, mene više nema,\nal nisam samo zemlja, samo trava,\njer knjiga ta, što držiš je u ruci,\nsamo je dio mene koji spava.\nI ko je čita - u život me budi.\nProbudi me, i bit ću tvoja java.\n\nJa nemam više proljeća i ljeta,\njeseni nemam, niti zima.\nSiroti mrtvac ja sam, koji u se\nništa od svijeta ne može da prima.\nI što od svijetlog osta mi života,\nu zagrljaju ostalo je rima.\n\nPred smrću ja se skrih (koliko mogoh)\nu stihove. U žaru sam ih kovo,\nal zatvoriš li za njih svoje srce,\noni su samo sjen i mrtvo slovo.\nOtvori ga, i ja ću u te prijeći\nko bujna rijeka u korito novo.\n\nJoš koji časak htio bih da živim\nu grudima ti. Sve svoje ljepote\nja ću ti dati. Sve misli, sve snove,\nsve što mi vrijeme nemilosno ote,\nsve zanose, sve ljubavi, sve nade,\nsve uspomene -- o mrtvi živote!\n\nPovrati me u moje stare dane!\nja hoću svjetla! Sunca, koje zlati\nsve čeg se takne. Ja topline hoću\ni obzorja, moj druže nepoznati.\nI zanosa! I zvijezda, kojih nema\nu mojoj noći. Njih mi, dragi, vrati.\n\nKo oko svjetla leptirice noćne\noko života tužaljke mi kruže.\nPomozi mi da dignem svoje vjeđe,\nda ruke mi se u čeznuću pruže.\nJa hoću biti mlad, ja hoću ljubit,\ni biti ljubljen, moj neznani druže!\n\nSav život moj u tvojoj sad je ruci.\nProbudi me! Proživjet ćemo oba\nsve moje stihom zadržane sate,\nsve sačuvane sne iz davnog doba.\nPred vratima života ja sam prosjak.\nČuj moje kucanje! Moj glas iz groba!"
  },
  {
    "id": "364",
    "title": "Pjesma o kurtizani",
    "author": "Dobriša Cesarić",
    "content": "U trošnom ruhu prošlih dana,\nsa kosom ispod boje sijedom,\nAnita, stara kurtizana,\nprešavši raskoš ide bijedom.\n\nTi, što si mladost proživjela noću,\nu zagrljajima bez broja,\nritnuta si u samoću,\nizmeđu četir zida svoja.\n\nPrestaše davno šetnje u krznu,\ni nikoga nema da te još voli,\nali na rukama, koje ti mrznu,\nbilo je usta kao na štoli.\n\nNo dobar san ti katkad vrati\nblistave zube u te prazne desni,\nkosu ti mladošću pozlati,\nstarački korak pretvori u plesni.\n\nU zagrljaju nekom starom\noživljuju ti trome grudi,\ni, ražareno novim žarom,\npropalo srce opet bludi.\n\nAl sutra ti je teže zurit\nu prošlost, tvoje carstvo sjena;\nO, kako se je teško zgurit\nna prijestolju od uspomena!"
  },
  {
    "id": "365",
    "title": "Pjesma o smrti",
    "author": "Dobriša Cesarić",
    "content": "Doći će jesen bez uvelih grana,\nbez kiše, bez tuge, bez vina ce doć.\nGle, ona neće imati dana:\nImat će samo jednu noć!\n\nCrnu ce zimu vrijeme nam dovuć,\nal snijeg te zime nece past;\nZemlju će sunce u proljeće povuć,\nal ono nece sjat i cvast.\n\nSasvim ko zima i ljeto će minut;\ni godine prazne tako će teć,\ni sunce ti neće nikada sinut -\nni riječi nećes na to reć."
  },
  {
    "id": "366",
    "title": "Pjesma o tišini",
    "author": "Dobriša Cesarić",
    "content": "Ona se uvijek javi kad zanoća.\nU večernjici svako veče sija.\nU tami bdije, u lišću ćarlija,\na njena sestra zove se Samoća.\n\nNe laže nikad. Ne osvaja zvukom.\nBlagoću ima stare mame.\nKo dobar drug je; zagrli te rukom\ni punim smisla govori ti mukom,\nili ti ruku položi na rame.\n\nAko ti srce sija od vedrine,\nmilinom svojom ona je uveća,\nako je tamno, teret s njega skine,\ni otvara mu vidik u dubine.\nI katkad u njem zatreperi sreća."
  },
  {
    "id": "367",
    "title": "Poludjela ptica",
    "author": "Dobriša Cesarić",
    "content": "Kakvi to glasi čuju se u mraku,\nnad noćnim poljem, visoko u zraku?\nKo li to pjeva? Ah, ništa, sitnica:\nJedna u letu poludjela ptica.\n\nNadlijeće sebe i oblake trome,\ns vjetrom se igra i pjeva o tome.\nSvu svoju vjeru u krilima noseći,\nkuda to leti, što bi htjela doseći?\n\nNije li vrijeme da gnijezdo vije?\nKad bude hladno, da se u njem grije.\nKo li te posla pjevati u tminu?\nSleti u nižu, u bolju sudbinu.\n\nNe mari za to poludjela ptica.\nPjeva o vjetru što je svu golica.\nA kad je umor jednom bude srvo,\nneće za odmor nać nijedno drvo."
  },
  {
    "id": "368",
    "title": "Popudbina",
    "author": "Dobriša Cesarić",
    "content": "Još nikad nije stari kesten\nuživao u sjaju danjem\nko jutros, kad je cijelo jato\nvrabaca zaživkalo na njem.\n\nPrenaseljene su mu grane.\nU krošnji mu je čudna vreva.\nHiljadu malenih života\nna njem se prepliće i pjeva.\n\nMožda ćeš ipak — rekoh sebi —\njoš radost osjetit, što jesi.\nTu svijetlu popudbinu ptičju\nna neizvjesni put ponesi!"
  },
  {
    "id": "369",
    "title": "Povratak",
    "author": "Dobriša Cesarić",
    "content": "Ko zna (ah, niko, ništa ne zna.\nKrhko je znanje!)\nMožda je pao trak istine u me,\na možda su sanje.\nJoš bi nam mogla desiti se ljubav,\ndesiti --- velim,\nali ja ne znam da li je želim,\nil' ne želim.\n\nU moru života što vječito kipi,\nšto vječito hlapi,\nstvaraju se opet, sastaju se opet\nmožda iste kapi ---\nI kad prođe vječnost zvjezdanijem putem,\njedna vječnost pusta,\nmogla bi se opet u poljupcu naći\nneka ista usta.\n\nMožda ćeš se jednom uveče pojavit\nprekrasna, u plavom,\nne sluteći da si svoju svjetlost lila\nmojom davnom javom,\ni ja koji pišem srcem punim tebe\nove čudne rime,\noh, ja neću znati, čežnjo moje biti,\nniti tvoje ime!\n\nPa ako i duša u tome trenutku\nsvoje uho napne,\nsigurnim će glasom zaglušiti razum\nsve što slutnja šapne;\nKod večernjih lampa mi ćemo se kradom\npogledat ko stranci,\nbez imalo svijesti koliko nas vežu\nneki stari lanci.\n\nNo vrijeme se kreće, no vrijeme se kreće\nko sunce u krugu,\ni nosi nam opet ono što je bilo:\nI radost, i tugu.\nI sinut će oči, naći će se ruke,\na srca se dići ---\nI slijepi za stope bivšega života\nnjima ćemo ići.\n\nKo zna (ah, niko, niko ništa ne zna.\nKrhko je znanje!)\nMožda je pao trak istine u me,\na možda su sanje.\nJoš bi nam mogla desiti se ljubav,\ndesiti --- velim,\nali ja ne znam da li je želim,\nili ne želim."
  },
  {
    "id": "370",
    "title": "Pukotina ima svaki život",
    "author": "Dobriša Cesarić",
    "content": "Pukotina ima svaki život,\nkroz koje bližnji radoznalo zure\nmotreći naše dane što se žure.\n\nI tako ništa nije posve naše:\nMi srčemo taj život kao vino\niz tuđom rukom uprljane čaše.\n\nAl ko je ćudi gadljive i stidljiv,\nkako bi htio zastrti ta okna\nna svojoj duši, i biti nevidljiv –\n\nPa da mu posve mirno bude lice,\nko pusto polje ispod koga teku\nnečujno vali jedne ponornice."
  },
  {
    "id": "371",
    "title": "Shelley",
    "author": "Dobriša Cesarić",
    "content": "Kadikad, u kasni sat,\ntajanstven dar mi bude dat,\ni slušam šumne razgovore\nsa vjetrom što ih vodi more.\n\nNa vrućem čelu u taj mah\nosjetim cijelog svijeta dah.\nTrepere zvijezde u visini,\ni njihov sjas me sretnim čini.\n\nProlazi noć. Ja lutam sam.\nO, kom da ovaj zanos dam?\nJa živim njime, u njem bdim.\nDa plačem? Pišem? Što ću s njim?"
  },
  {
    "id": "372",
    "title": "Slap",
    "author": "Dobriša Cesarić",
    "content": "Teče i teče, teče jedan slap;\nŠto u njem znači moja mala kap?\n\nGle, jedna duga u vodi se stvara,\ni sja i dršće u hiljadu šara.\n\nTaj san u slapu da bi mogo sjati,\ni moja kaplja pomaže ga tkati."
  },
  {
    "id": "373",
    "title": "Slavlje večeri",
    "author": "Dobriša Cesarić",
    "content": "Može li ikoji proljetni dan\nsmiješkom tu večer da nadsija?\nS hiljadom koji osatvljaju stan\nu strujanje ulica ulazim i ja.\n\nŽamor, i šum, i šarena vreva.\nTramvaji zvone, auta se glase.\nDuž jednog se krova crvena slova\npale i gase, pale i gase...\n\nRadosne misli. Hod bez težine.\nVečernji vjetar nam proljeće nosi.\nS juga je došo. Prepun svježine\nzbija nam svoje šale u kosi.\n\nBit' u talasanju ulice talas!\nOsjećat život i srce, što voli! -\nVečer u svome punome sjaju\ni njega svojom svjetlošću poli!...\n\nTo su duboki časovi zdravlja,\nkoji nas jačima, boljima čine.\nIzmeđu svjetala večernjeg slavlja\nnije li ovo put u visine?"
  },
  {
    "id": "374",
    "title": "Suputnik",
    "author": "Dobriša Cesarić",
    "content": "Od ove magle, danas tako guste,\nsve ulice se čine kao puste.\nPa ipak, iza te zavjese sive\nhodaju ljudi,\ni ulice živē.\n\nI blizu tebe možda neko ide\nbaš istim putem.\nAli s maglom je sliven\npotpuno za te i tebi sakriven."
  },
  {
    "id": "375",
    "title": "Šturak",
    "author": "Dobriša Cesarić",
    "content": "Dugo je u noć pjevao sam,\njoš budan, kad vrt je već spavo.\nUz njegovu jasnu i drhtavu pjesmu\npolako je ocvjetavo.\n\nSvoj jedini, tanki, srdačni zvuk\nponavljo je bezbroj puta.\nTad nesta Leptira. A vilinja kosa\nzrakom poče da luta.\n\nSve tiši i tiši mu bivaše glas,\nko tužno nešto da sluti.\nNa rubu puteljka, neprimjetno skoro,\ntrava je stala da žuti.\n\nA kada je k njem dolepršao list\nveć svenut, ušutje potresen.\nGranjem je prošao prigušen šum:\nU vrtu je bila jesen."
  },
  {
    "id": "376",
    "title": "Tiho, o tiho govori mi jesen",
    "author": "Dobriša Cesarić",
    "content": "Tiho, o tiho govori mi jesen:\nšuštanjem lišća i šapatom kiše.\nAl zima srcu govori još tiše.\nI kada sniježi, a spušta se tama,\nu pahuljama tišina je sama."
  },
  {
    "id": "377",
    "title": "U suton",
    "author": "Dobriša Cesarić",
    "content": "U suton, kada prve zvijezde\ni prve gradske lampe sinu,\nkad ljubavnik o dragoj sanja,\na pijanica o svom vinu —\n\nJa tiho hodam pored kuća\nu kojima se svjetla pale;\nSva zla, i nevolje, i sumnje\nnajednom budu posve male.\n\nI smiješim se u meki suton,\nod zapaljenih zvijezda svečan,\ni osjetim dubinu svega,\ni da je život vječan — vječan."
  },
  {
    "id": "378",
    "title": "Večernji vidik",
    "author": "Dobriša Cesarić",
    "content": "Proljetno veče puno obećanja.\nGle opet jednom osjećam se mlad.\nPod silnin nebom, koje zvijezde sania,\nraširio se rasvijetljeni grad.\n\nNešto duboko, ko pjesma starine,\npjevana altom u tišini mraka,\nteče u moje srce iz nizine,\nod nizova hrpa svjetiljaka.\n\nKo da mi šapću ta svjetla daleka:\nne kloni! Nešto radosno te čeka!\nU dublji zanos, ili ljubav novu -\nkuda me zovu?"
  },
  {
    "id": "379",
    "title": "Balada o zaklanim ovcama",
    "author": "Dragutin Tadijanović",
    "content": "Pastirica blijedog lika, niz obronak, u svitanje,\ngoni dvanaest ovaca, mekih runa,\nu grad sneni na prodaju sitom mesaru.\nNa čelu im ovan vitorog.\n\nEno ih, gle! Bez bojazni uđoše,\nbezazleno, u povorci, jedna za drugom,\nu dvorište gradske klaonice:\nTu stadoše u ugao, u hrpi, stisnute.\n\nMesarski ih pomoćnici, šutljivo,\nodvukoše kao kurjaci:\nNijedna se više natrag ne vrati.\nDanas je svetkovina: stoka se kolje za gozbu.\n\nOkrutne ruke snažno svaku obore:\nBez opiranja, pritisnuta koljenom,\ndočeka ona smrt od noža, u krvi.\nDvanaest ovaca visi o stupu gvozdenom.\n\nUgasle oči; Runo krvlju polito; Noge slomljene.\nJavlja se sunce za obronkom... Na povratku\npastirici se čini da čuje, u daljini, muklo blejanje.\nPašnjak blista rosnatom travom, u suncu."
  },
  {
    "id": "380",
    "title": "Da sam ja učiteljica",
    "author": "Dragutin Tadijanović",
    "content": "Izmeđ dasaka dvorišne ograde\nGledam vojsku kako ide u korak:\n\nPuceta, sjajna, žuta, u suncu blistaju;\nSviraju trublje, žute, sjajne, svinute;\nUdara bubanj i žuti poklopci:\nProlazi banda... Na bijelcu oficir.\n\nEj, da se smijem popet na ogradu!\nLako ti je gospodični učiteljici:\nOna dođe ranije nego obično,\nvisoko stane na školske stube... i vidi sve.\n\nRano dođe da nama ne da vojsku gledati.\nA ja da sam učiteljica... pustio bih djecu pred školu:\nGledajte, djeco! A poslije ćete sjesti uokrug\ni svaki će pričati šta je vidio.\n\nA naša učiteljica, da! samo rekne odozgo:\nU razred!... Koji prvi čuje, glasno zavikne:\nU razred! U razred!... I svi odmah trčimo\nkao da nas čeka med, a ne računica.\n\nSvima bi nam bolje bilo...\nda sam ja učiteljica!"
  },
  {
    "id": "381",
    "title": "Dugo u noć, u zimsku bjelu noć",
    "author": "Dragutin Tadijanović",
    "content": "Dugo u noć, u zimsku gluhu noć\nmoja mati bijelo platno tka.\n\nNjen pognuti lik i prosijede njene kose\nodavna je već zališe suzama.\n\nTrak lampe s prozora pružen je čitavim dvorištem\npo snijegu što vani pada\nu tišini bez kraja, u tišini bez kraja:\nAnđeli s neba, nježnim rukama,\nspuštaju smrzle zvjezdice na zemlju\npazeć da ne bi zlato moje probudili.\n\nDugo u noć, u zimsku bijelu noć\nmoja mati bijelo platno tka.\n\nO mati žalosna! Kaži, što sja\nu tvojim očima\ndugo u noć, u zimsku bijelu noć?"
  },
  {
    "id": "382",
    "title": "Jutarnja zvezda pozlaćen orah",
    "author": "Dragutin Tadijanović",
    "content": "Jutarnja zvijezda o nebo pribodena:\nPozlaćen orah viseć na božićnom drvcu.\n\nRasklopila je snene oči zora:\nDjevojčica razmažena, ljutita,\nšto su je tako rano bukom izbudili\njoš neispavanu.\n\nUzduž potoka jabuke u cvjetanju mirišu;\nNa govedima klepke sve su glasnije.\n\nIz bliske niske šikare\ndopire pjesma ptičija\ndo uha mome ocu...\nAl on je ne sluša.\n\nOtac moj oruć viče na konje za plugom\npa nije ni primijetio\nkako se sjena konja prostrla do nakraj oranice,\ni konjska se leđa snažno isparuju,\ni kako se k nebu iz brazda para uzdiže\nkao tamjan iz dragocjenih kadionica."
  },
  {
    "id": "383",
    "title": "Mjesečina",
    "author": "Dragutin Tadijanović",
    "content": "Gle, iza hrastove šume, u tamnom sjaju i tišini,\nmjesec se pomalja. Rumen. Okrugao.\n\nLanjskog ljeta, s klupe ispod kestena,\ngledao sam s tobom, u zanosu,\nizlazak punog mjeseca iza šume hrastove,\nu rasvjeti mliječnoj i smijehu.\n\nOh, kakve li smo krhke igračke\nu krvničkima jakim rukama!\n\nTuga me je, i ja sam posve sam:\nMjesečina večeras grob tvoj poliva.\nMjesečina večeras meni šapuće\nda tebe nema, i nema, zauvijek.\n\nO, dugo, dugo, još dugo poslije nas\ntuđe će oči gledati kao što gledasmo i mi:\n\nNaže se sunčani dan,\nvečernje sjenke oduljaše;\nMjesec se pomalja\niza hrastove šume, u tamnom sjaju i tišini."
  },
  {
    "id": "384",
    "title": "Moja baka blagosilja žita",
    "author": "Dragutin Tadijanović",
    "content": "Tiha nedjelja. Sunce. Žita se u polju zelene.\nOd kapele procesija ide na Lazine:\nTreba žito blagoslovit, Bože pomozi!\n\nVelečasnog boli noga... Mjesto njega moja baka,\nU ime božje, vodi i moli. Ja nosim križ okićeni,\nu sredini: zdesna mi baka, a slijeva Liza Šumareva.\n\nČuj moju baku:\n- Isuse blaga i ponizna srca!\nSvi: - Učini srce nače po srcu svojem!\n\nLiza Šumareva svaku riječ kaže\ndva trenutka kasnije od svih.\n\nMoje razmatranje:\nDobro bi bilo da je sada s nama i Toma Blažev.\nIsus bi se njemu smilovao i Toma ne bi morao psovati kao jučer,\nkad je u blatu zapao s drvima i tri puta opsovao,\noslobodi Bože, - Sveti Isusov Križ.\n\nTada me prekinu moja baka:\n- Od kuge, glada i vojske!\nSvi: - Oslobodi nas, Gospodine!\n\nMoje drugo razmatranje:\nZašto se baka nije molila Bogu da nas oslobodi vojske\nprije nego što je tata otišao u rat?\nBaš su želi žito na Lazinama kad se čulo:\nMora se u rat! I on je otišao sa srpom kući da se spremi.\nBog i moja baka, oni se jako vole:\nOn bi sigurno čuo baku, jer se ona njemu uvijek moli,\ni napamet, i iz crnog molitvenika.\n\nSad ću baš da izbrojim korake,\nkoliko treba da načinim s križem\ndok baka prevrne list u molitveniku."
  },
  {
    "id": "385",
    "title": "Nebo",
    "author": "Dragutin Tadijanović",
    "content": "Nebo je modro platno\nna kojem nevidljiva ruka\nbez prestanka nove oblike slika:\n\nPogledaj, u dnu neba slatko pase\nstado ovaca u bijelim runima.\nGdje im je pastir?\n\nRumneno cvijeće cvate\nu mirisu,\ndo neba.\n\nU nebeskim pašnjacima\nmoja draga baka\nčuva goveda."
  },
  {
    "id": "386",
    "title": "Nosim sve torbe a nisam magarac",
    "author": "Dragutin Tadijanović",
    "content": "Ja se ne volim ni s kim tući\ni nikad neću da dotaknem\nkad me nagovaraju i kažu:\nNe smiješ dodirnuti njegovo uho.\n\nKad nas učitelj pusti iz škole\nnajprije idemo svi u redu,\na poslije, čim nas ne vidi više,\ntuku se s onima iz drugog sela.\n\nJa ne volim o tome ni govoriti.\nMeni je najdraže kad idemo kući\na netko vikne: Tko će bit magarac?\nJa onda kažem: Metnite na me torbe!\n\nI svi na moja ramena povješaju.\nA meni nije teško, jer znam da nosim\ni Jelinu torbu. Mogao bih za nju\nda nosim, sigurno, trideset i tri torbe.\n\nAl nikom ne bih priznao da sve nosim\nzbog Jele!... Koji možda o meni misli da sam\nmagarac pravi, znam: vara se, i ne zna...\nMagarac, to svi već znaju, imade dugačke uši."
  },
  {
    "id": "387",
    "title": "Ogledala sreće",
    "author": "Dragutin Tadijanović",
    "content": "Mladić i djevojka nose\nu srcu mladost vedrine.\nJutrom, kad prolaze cestom,\ndrže se za ruke, nježno.\n\nRuka je djevojke topla:\nMladić se njom poigrava.\nDjevojka veselo gleda,\nsmiješi se, žurno korača.\n\nOči su im pune radosti.\noči su im ogledala sreće."
  },
  {
    "id": "388",
    "title": "Skinuo bih šešir pred Gospodinom",
    "author": "Dragutin Tadijanović",
    "content": "Kod ulaza u Rastušje, na breščiću,\nod hiljadu devesto i devetnaeste,\nna gvozdenom crnom križu\nvisi Naš Gospodin Isus\nsrebrnom bojom namaljan.\n\nZimi je sav u ledenicama,\nljeti ga nebesko sunce žeže:\nKad se za nj, s kiša, uhvati rđa,\non ponovo bude premaljan bojom\nzlatnom, srebrnom.\n\nA ja?...Uvijek bih dolazeći\nu Rastušje, pri povratku\niz daleka grada, tužan, svite glave,\npred srebrnim Gospodinom\ns pobožnošću skinuo šešir...kad bih ga imao."
  },
  {
    "id": "389",
    "title": "U smrt pjesnika",
    "author": "Dragutin Tadijanović",
    "content": "Tvoje tijelo sad pokriva crna zemlja\nmati mrtvih i živih.\n\nPoliven blagom svjetlošću zvijezda\nboravio si kao gost u zemaljskom vrtu\nzamišljen nad knjigama i spisima\nosamljen\ngradeći misli rečenice stihove\n(živ u vlastitom lešu)\ndok nije na kraju i tvoga kratkog puta\ntvojih mučnih dana\npristupila siromašnu tijelu\nneželjena Smrt.\n\nVečeras ponad puste zemlje\nnad crnim grobom tvoje mrtve noći\nzelenkast mjesec u suzama korača\ni razbija zvijezde.\n\nNa rubovima neba\nleže teške hrpe\nrazlupanih plavih zvijezda."
  },
  {
    "id": "390",
    "title": "Večer nad gradom",
    "author": "Dragutin Tadijanović",
    "content": "Što Te sputava, srce moje, da ne progovori iz dubina\nkao orgulje skrivene u crnom lišću noći?\n\nNoćas gledaš kako se odražava u Armu\nred svjetiljaka Firentinskih.\n\nZar nisi o tome davno sanjarila\nu djetinjstvu, dok su nad glavom\ndrhtale zvijezde, u vinogradu?\n\nNoćas, gle! Kako osjećaš vjetar što dolijete s Arna,\nsa rijeke koju gledaš otvorenim očima,\na moglo bi je rukama grabiti kao vodu\ns potoka u Rastušju. U Rastušju je mati,\nmoja mati, i moje sestre, i kuća.\nJeste li spremile ljetinu,\nvas tri koje ste same ostale\nkod starinske kuće mojih djedova,\nčuvajući oganj da ne zgasne med zidovima\ndoma koji ostaviše muške ruke?\nGledao sam danas u San Lorenzu \"Zoru\",\nkoju stvoriše Ruke u tamnim tišinama mutnoga stoljeća;\n\nBez prestanka mislim na ruke te\ni ne mogu da vjerujem da su zaista mrtve.\nMrtve ruke.\n\nOprostite mi, gospodine Michelangelo, što ja\nraskidane misli redam nevješto u tihe rečenice.\nVi možda već znate da sam ja pjesnik iz Hrvatske,\nkoji ne može vjerovati da su vaše ruke mrtve.\nMrtve ruke.\n\nMislim na moje polje, koje su neznane\nruke požnjele, spavaj, srce moje,\ni ne slušaj muziku u gostionicama,\ni ne uzdiši, i ne plači nad rijekom\nsa svijetlima. Ruka će sigurno ugasiti svjetiljke.\nSpavaj. Spavaj, srce moje.\nVjetar, i zlato, i kosti,\ni pepeo.\nSpavaj."
  },
  {
    "id": "391",
    "title": "Visoka žuta žita",
    "author": "Dragutin Tadijanović",
    "content": "Kada u rumene zore\nili u jasna jutra\nprolazim\npoljima rosnim\ngdje mlad vjetar njiše teške klasove\nvisokog žutog žita,\nizneneada stanem;\nI gle!\nMoje srce, od radosti, glasno kuca\nkao zlatan sat."
  },
  {
    "id": "392",
    "title": "Zemlja me zove",
    "author": "Dragutin Tadijanović",
    "content": "Zemlja me zove, zemlja me zove: moja mati.\nOtvara mi srdačno vrata, crna i glomazna,\ni čeka me da uđem u odaju njenu jednostavnu,\nu odaju tihu i bez sunca.\n\nMajka me zove: – Dođi, lezi, usni!\nPokrit ću te lakim pokrivačem,\npokrit ću te lišćem žutim, lišćem svenutim!\n\nCrvi zemlje, moje matere,\ndugo će se mnome naslađivati:\nBogata će biti gozba u lijesu mojemu!\n\nVezi mi, zemljo, vezi od trave mekani sag\ni pokrij me njime umorna\nkad snivao budem izmeđ crvi.\nNada mnom će, u vjekove, drhtati zvijezda sumorna."
  },
  {
    "id": "393",
    "title": "Žene pod orahom",
    "author": "Dragutin Tadijanović",
    "content": "U predvečerje pred kućom krošnje mirišu\ni toplo se mlijeko puši iz punih muzlica.\n\nPod orahom sa lišćem širokim\nmlade žene vezu marame.\n\nJa prolazim pokraj njih, zbunjen i neveseo,\ni pozdravljam.\nNjihove se kose kao žitno klasje zatalasaju.\nOne spuste vez na koljena.\n\nI slatko mi se smiješe, bezbrižno:\nI ona s crnim očima, i baršunastim,\nI ona s očima zelenim\nkao trava proljetna poslije kiše.\n\nOdlazeći od njih, zanesen,\nmene muče vrele žudnje.\n\nMene more misli uzaludne\nna te mlade žene pod orahom."
  },
  {
    "id": "394",
    "title": "Čovek peva posle rata",
    "author": "Dušan Vasiljev",
    "content": "Ja sam gazio u krvi do kolena\ni nemam više snova.\nSestra mi se prodala\ni majci su mi posekli sede kose.\nI ja u ovom mutnom moru bluda i kala\nne tražim plena:\nOh, ja sam željan zraka! I mleka!\nI bele jutarnje rose!\n\nJa sam se smejao u krvi do kolena\ni nisam pitao: zašto?\nBrata sam zvao dušmanom kletim,\ni kliktao sam, kad se u mraku napred hrli\ni onda leti k vragu i bog i čovek i rov!\nI danas mirno gledim kako mi željnu ženu\ngubavi bakalin grli\ni kako mi s glave raznosi krov, ─\ni nemam volje ─ il nemam snage? ─ da mu se svetim.\n\nJa sam do juče pokorno sagibo glavu\ni besno sam ljubio sram.\nI do juče nisam znao Sudbinu svoju pravu,\nali je danas znam:\nOh, ta ja sam Čovek! Čovek!\n\nNije mi žao, što sam gazio u krvi do kolena\ni preživeo crvene godine Klanja,\nradi ovog svetog Saznanja\nšto mi je donelo propast.\nI ja ne tražim plena:\nOh, dajte meni samo još šaku zraka\ni malo bele, jutarnje rose ─\nOstalo Vam na čast!"
  },
  {
    "id": "395",
    "title": "Decembarsko nebo",
    "author": "Dušan Vasiljev",
    "content": "Pod ovim olovnim plaštom sivim\nja nemam toplog mesta,\ni nemam muškog gesta -\nja ne živim.\n\nJa se spasavam ispred sebe.\n\nJer da l' je život:\npijan od srama\nvaljat se po mračnim kapijama?\n\nJa bežim ispred sebe:\nod svake se biljke pomoći nadam,\nod svakog oblaka pokrova tražim,\nod svake magle zaklona želim,\nod svakog čoveka milosti molim.\n\nAli pomoći ni s koje strane\n(ja valjda moram da stradam):\njer kroz bele poljane duge\nteškim topotom u grob me prate\nmoje bolesne Tuge...\n\nMoje bolesne Tuge..."
  },
  {
    "id": "396",
    "title": "Domovina",
    "author": "Dušan Vasiljev",
    "content": "Domovina, to nije mrtva gruda\nkoja nas gvozdenom rukom veže,\nto je ljubav za oblak što plovi ovuda\nza pesmu što se ovde razleže,\n \nljubav za klasje što bogato buja,\nza ruže što su po grobljima svele,\nza tresak letnjih,besnih oluja,\nza tugu ptica koje se sele\n \nDomovina to su sve one spone\nkojima nas život za se spaja,\nradost, kad naša zvona zazvone\ntoplota majčinog zagrljaja.\n\nDomovina, to su: želje i tajne,\nmagla što preko polja plovi,\nto su naše bajke beskrajne,\ndomovina — to su svi naši snovi."
  },
  {
    "id": "397",
    "title": "Fragmenti",
    "author": "Dušan Vasiljev",
    "content": "I\n\nGledao sam danas, u jednom drvoredu,\nžuto lišće, koje je palo\nu prvom mrazu\ni pokrilo peskovitu stazu.\n\nPored mene je prošao\nubogi Lazar jedan, u sivom gunju:\nk nebu je dizao glavu sedu\ni umoran, gladan i poguren malo,\nnije ni znao kuda ide.\n\nMeni se onda oteo uzdah jedan\ni suza jedna neprimećena.\n\n\nII\nZašto me u Jesen, o smiraju Sunca,\nobuzme seta neka\ntopla, i svilena, i meka,\nkad kakav osećaj, ili želja hitra\nmojim se srcem zatitra\ni uzgredno me pita za Prošlost?\n\nJa se onda samo nasmešim,\ni ostanem dužan odgovorom.\n\nIII\nU jednoj rulji, slepoj i svetloj,\nsvi su se divili nečemu:\njedni su imali bele zube\ni lice kreol;\n\ndrugi su plakali, jer se ljube;\n\ntreći su gledali bele golube\ni pitali ih za sreću;\n\nneki su bledeli za Bele Orle\ni Karađorđa i druge lente -\n\nja sam sa velom suza na oku\npevao ove fragmente."
  },
  {
    "id": "398",
    "title": "Groznica",
    "author": "Dušan Vasiljev",
    "content": "Sećam se da su preko neba\nbesni leteli ždralovi,\ni da je neko od naših lipa\nvešala sekao,\ni da su me vijali neki valovi,\ni da sam jedva utekao\nu neku tamu...\n\n...I u bolnici sam se probudio\nbeskrajne jedne noći.\nOči su me pekle\ni suzile,\n(valjda su me bele žene urekle?)\ni po telu su mi puzile\nneke hladne bubice ili mravi.\nI drhteći sam čekao petla\nda zoru javi,\ni da pred mene baci\ndve-tri pregršti svetla.\nI vetra, da sljušti sa zemlje koru\nkoja je obvila noć.\nI nekog, da mi donese vode.\n\nI kada je zora prispela,\nsve se predamnom tada\nbesomučnim taktom počelo okretati:\nstolovi, ubrusi, lavori, klupe,\nnedelje, godine, vekovi,\ndani i časovi, minuti . . .\n\nA bočice i lekovi\nu njima, žuti,\nduboko su mi se poklonili,\ni proletnjim glasom drveta koja pupe,\nu uši su mi zvonili:\n\n─ Cin, ne boj se Smrti!\nOna se od nas plaši,\nkao od vatre vuk.\nCin, ona se na nas\niz daleka samo plazi,\nali nas uvek obilazi,\njer smo joj jednom\nslomili struk.\nCin, ne boj se Smrti!\nCin, cin, cin...\n\nI ponovo je pala noć."
  },
  {
    "id": "399",
    "title": "Hoću",
    "author": "Dušan Vasiljev",
    "content": "Hoću da pod teretom mesa,\npod bičem krvi,\nprvi, prvi\ndostignem nebesa.\n\nHoću da na svakom koraku,\nsvakim dahom,\noko sebe ljubav sejem,\npa da se mahom\nslatko nasmejem.\n\nHoću da pođem bledom\nmrtvacu u rovu,\ni da se veseo vratim;\nda jednim pogledom\nsve vidike obuhvatim.\n\nHoću da u sutone neke\nu sebi rasturim goleme požare,\nda me ozare\ndok zurim u svetove daleke.\n\nHoću da budem sam sebi strah,\nda u sebi nađem Novo\ni Beskrajno,\npa da se od smeha zacenim\nko Bog, kada je tajno\nskov'o\nod svojih strasti ljude."
  },
  {
    "id": "400",
    "title": "Jedan novi minut",
    "author": "Dušan Vasiljev",
    "content": "U mojoj je duši danas dozrelo\nda se ovako ne može više\nbiti,\ni sniti:\nsa večnim Grehom pod jednim krovom -\nbez Nade i Vere.\n\nI ja sam danas dragovoljno\nstao go pod bičeve Kiše\nkoja je - možda - zato stala liti\nda sa mene gnusni otisak\nprstiju Greha spere.\n\nI u tom minutu novom\nsamo sam štrecanje kože gole\nosetio.\nI ne u umu novo Saznanje,\ni ne u srcu Pokajanje\nšto pre svega Grehe vole.\nI oni kutovi moga srca,\ngde se greh još nije nastanio\n(i takvih ima nekoliko)\nsasvim su ostali prazni.\n\nNada, kada sam je najžešće žudio,\nostavila me je u mraku,\nna sokaku\ndugom i tamnom, bez kraja.\n\nI ja sam zakucao tada\nna crnim vratima Očaja,\nkoji me je primio na svoja nedra.\n(Tada je i Vera moja umrla\nda nikada ne vaskrsne).\n\nI od onda neba vedra\ni nasmejano sunce\ni polja, sa mirisnim cvećem,\nprolaze kraj mene bez značaja:\nja neću da se odavde krećem,\njer treći je stepen: Smrt.\nNada - Očaj - smrt...\nA ja - mislim - još nisam\nza treći stepen dozreo...\n\n(Možda je ovo varljivi hor\nsvih mojih Grehova\nili samo lažan izgovor,\ni možda je samo jedno stalno\nda:\nGreh, to je ja,\ni ja sam živi simbol Greha!)"
  },
  {
    "id": "401",
    "title": "Jesen",
    "author": "Dušan Vasiljev",
    "content": "I\nSinoć su neverne zvezde\nna plavom nebu u punom sjaju sjale,\n\na jutros su na telo našeg vrta\nprve jesenje magle\nsa pobedničkim krikom pale.\n\nNaši vrtovi drhte u strahu:\nRuže su svoje glave sagle,\ni prose milost.\n\nI sitna trava žuta\noči je svoje uprla Nebu,\ngde Jesen svojom ukočenom rukom\nveilke, tmurne oblake crta.\nJutros su telo našeg vrta\nprve jesenje magle oblile\nsa pobedničkim zvukom.\n\nI na vratima kapele u groblju\nVetar polako, u ritmu kuca...\nGrobna tišina... Nestaju glasi...\nSunce se daleko, sanjivo gasi...\n\nI na vratima kapele u groblju\nVetar polako, u ritmu kuca...\nSamo u crkvi kandilo večno\ntiho svetluca... tiho svetluca...\n\nII\nJutros je osvanuo Novembar\ni Rosa je osedila,\ni preko gladnog, romorećeg Grada\npreleće jauk i lelek.\n\nI moje je srce iznenada\nu teški očaj palo,\ni moli ljude u Gradu:\n- oh, dajte zraka, dajte zraka\njoš samo malo!\n\nAli i gladni Kolos cvili;\nsada već Mrak i Noć pada\ni protiv razbludnog Mraka\nkoji nam svete oltare ruši,\ni protiv Noći\nkoja će doći\nsa večnom mržnjom u duši -\ngde je lek? Šta je lek?\n\nSvirepi Vetar zlobno bahće\nkroz mrke daske plota:\nGolgota! Golgota! Golgota!\nČovek je stvoren samo da strada\ni Smrt je lek!\n\nJutros je osvanuo Novembar\ni Rosa je osedila,\ni preko gladnog, romorećeg Grada,\npreleće jauk i lelek.\n\nIII\nOblak jedan, na besnom atu,\nnebo širom i uzduž meri\ni ubrizgava plavome Svodu\nsvoju modru, prljavu krv,\n\na u crnom, jesenjem blatu\nškripe i klokću bedna kola\nsa četir tupa, mršava vola.\n\nNa raskršću, u monotonoj pesmi\npunoj čežnje i mrkog bola,\nprosjak jedan nariče Suncu;\n\na dalje malo, na hučnoj česmi\ndevojka jedna bosa i gola\nsa njime plače... plače... plače..."
  },
  {
    "id": "402",
    "title": "Jesenja pesma",
    "author": "Dušan Vasiljev",
    "content": "Jesen je poslala svoje Kiše\nda jave da je na putu,\ni da će danas-sutra stići;\n\ni Vetra, svoga konačara,\nda joj smesti srebrno Inje...\n\nI sve, što je živo, ljubi se i prašta,\njer zna da mreti mora.\n\nSunce umorno celiva Zemlju\npre nego što je ostavi trudnu,\ni tvrdo veruje u \"doviđenja\".\n\n(I vetar željno mrsi joj vlasi\ni misli da se oženi njome.)\n\nI milioni nevernih Ljudi\nbez zvona, i pesme, kao smrt bledi,\npronose crne litije\noko jesenjeg groblja.\n\nDrva ih suznim okom gledaju:\nsvaki je žuti listak\npo jedna krupna suza.\n\nI Nebo setno, beznadno maše,\ni seli se u Nedogled...\n\nU mome srcu Ljudi i Stvari\ni Vremena, što večno teku,\nprobude nešto... pesmicu neku...\nI ta je pesma osmeh i plač,\n\npesma Života i poklič Smrti,\none što iznad glave nam leće,\ni nema: hoće! i nema: neće!...\n\nPozdrav i himna večnoj jeseni..."
  },
  {
    "id": "403",
    "title": "Magle",
    "author": "Dušan Vasiljev",
    "content": "Na vrhu Magle se legu,\na dole, po gradskim ulicama\nsve su uvili u srebro zraci jeseni pozne.\n\nJedna se mlada žena\nna jednom raskršću smeje:\n- Oh ljudi, Sunce greje\ni peva pesmu strasti.\nZar ne vidite crvene, plamene boje?\nZar ne čujete drhtave zvuke?\nI igra u zraku i širi ruke\ni kliče:\n     - Evo vam raskošno telo moje!\n\nI žene, što sede, strasno pevaju:\n- Mi smo opet mlade i bele i vruće,\na nestajanje i čeznuće\ntek će sutra početi,\nili...\nOh Sunce, Sunce!\nZašto u tvome zraku dah svete strasti leće,\nkada nas niko neće?...\n\nI zborovi sedih žena kleče\ni pevaju beskrajne litanije.\n\nA devojke, još u pupoljku, mlade,\nkoje će valjda sutra tek biti zrele,\nsa nekom žutom žudnjom u oku\ngledaju laste koje se sele.\n\nSrebri se grad u zracima jeseni pozne."
  },
  {
    "id": "404",
    "title": "Misterija",
    "author": "Dušan Vasiljev",
    "content": "Zvona su ponoć kucala\nkada sam nesigurnim koracima\nvrata otvorio okovana.\n\nBele su sveće u čiracima\nhladno mi u oči gledale;\nsamo je jedna, u dnu oltara, svetlucala.\n\nA Mrak je bio mrke boje.\n\nJa sam u levoj ruci doneo srce svoje\na desnicom sam se krstio.\n\nI... na prvom sam koraku zastao:\nu Hramu, na sva tri zida,\nraspeti Hristosi i bele Djeve,\ni ostali Svetitelji vise,\nili stoje na kamenoj ploči.\nOh, strašne behu njihove konture,\nkada o ponoći, od studeni i od stida\npred mojim golim Srcem\nu mrkom Mraku ridaju i žmure\ni ne gledaju mi pravo u oči.\n\nOh, moje srce nevino!\nU njemu nisu besnile bure\nkakve ovde svakodnevno ruše;\nu mojoj duši čistoj\nnisu govorili grešnici mise\nkamenom Hristu ili malanom,\n(grešnici koji nemaju duše)\nlažnim molitvama ukaljanom,\nkoga nikada nisu pojmili...\n\nMoje je srce nevino i belo,\njer nije greh moga srca:\nJa i Ja i Ja -\ni tek onda sve ostalo.\n\nZvona su ponoć davno otkucala\nkada sam sigurnim koracima\nokovana vrata za sobom zatvorio."
  },
  {
    "id": "405",
    "title": "Mladost",
    "author": "Dušan Vasiljev",
    "content": "Ispod nedogledne visine plave,\nja sam danima lutao pognute glave,\ni tražio negažene staze,\ni poljsko cveće brao.\n\nI mislio sam da zbog prolećne kiše\nuzbrano cveće ne miriše,\njer ga je pljusak u pupoljku sprao.\n\nJa sam onda još bio mlad,\ni bilo mi je žao\nmirisne pupoljke brati.\nJa sam onda još ozbiljno mislio\nna svakom pragu stati,\ni svugde naći veselje lako;\ni da će me onda u kuću zvati\nbistrim i srećnim pogledom,\ni da ću svuda biti brat.\n\nI, mesto toga, na svakim vratima\noči što su me bile ledom\ni novembarskim mrazom;\na nigde bratskog pozdrava ni ruke.\n\nJa sam onda tri dana, noći plak’o,\ni pošao ugaženom stazom.\n\nTešim se da nisam bio prvi,\ni time — što je tada bio Rat..."
  },
  {
    "id": "406",
    "title": "Moja pesma",
    "author": "Dušan Vasiljev",
    "content": "Ja sam jedinac krvavih zora,\nmoja je duša puna seni\ni lice crnih, dubokih bora.\nI zalud traže pesmu u meni -\nu mome srcu nema ritma.\n\nJa sam svećenik paganskih vera,\nšto vodu slavi, vino pije.\nLjubavnik sam mrtvih bajadera,\nčijih se usta dotakla nije\nrazbludna, kobna muška usna.\n\nJa sam ogranak grešničkog pada,\nmoj mrki pogled truje, vida.\nKo mene voli, taj večno strada,\njer nemam boga, i nemam stida,\ni nemam brata, nemam sestre.\n\nJa sam siroče presvislih nada,\nkoje nikada nisu cvale.\nJa sam stih plesnivih Ilijada,\ni kletva žena, koje su pale,\nposlednji akord u finale."
  },
  {
    "id": "407",
    "title": "Moja soba kad pada kiša",
    "author": "Dušan Vasiljev",
    "content": "U prosejanom Sutonu\nkroz sito Jesenje Kiše\nmoja je mračna soba danas\nvelika, plačna Majka\nšto deci svojoj suze briše.\n\nNjeni sinovi - Mi i ja - nisu bili bledi\ndok su Sunca sijala.\nAl' ova Jesenja Kiša\ni nas je danima probijala:\ndanas se u mojoj mračnoj sobi\nsto odeća cedi\ni kaplje na prašnjavi pod.\n\nDanas se kod moje peći\nsto ukočenih srdaca greje,\n\ni u prosejanom Sutonu\nzlobna Jesenja Kiša\ntiho probija streje..."
  },
  {
    "id": "408",
    "title": "Nedelje",
    "author": "Dušan Vasiljev",
    "content": "Časovi mojih nadahnuća,\noh, svete moje Nedelje,\nzašto mi se češće ne prikradate?\nJa sam na vaš oltar prineo\nsve moje vere i molitve i adete,\ni vi ste me za svoga sina primile,\noh, svete moje Nedelje.\n\nOh, svete moje Nedelje,\nčasovi mojih nadahnuća,\nvidite moje pune stolove\npraznih, belih papira,\ni staklenih putira\nsa plavim i crnim mastilom,\ni novih, čeličnih pera,\nda prime vaše dare:\nželje i misli i bolove,\ni nove psovke, i grehe stare,\ni sve nade svih zora,\ni sav očaj svih predvečerja...\n\nOh, kada bi mi svakodnevno došle,\nmoje bi oči stalno sjale,\ni pred vašim sjajem u mojim očima\nsve bi zavese pale,\ni sva bi se podigla vela...\nI možda nebi tužna bila opela,\nkada bi mi svakodnevno došle,\nčasovi mojih nadahnuća,\noh, svete moje Nedelje!"
  },
  {
    "id": "409",
    "title": "Noći",
    "author": "Dušan Vasiljev",
    "content": "Noći u meni kad planu\nkao vatra u polju, o jeseni,\nkada su duge seni:\nsve što je lepo u meni\nsliva se u pesmu,\nu kojoj ritam krv moja bije.\n\nTada bih voleo zagrliti sve Tužne,\nIsmejane, Ostavljene, Ružne,\ni Sve koji srce nose na dlanu.\nI na tvrdom odru snova\nsa njima bih voleo plakati\ni reći im da moje srce\nranjeno nad njima bdije.\n\nAli kada usahne moja suza\ni vetar kad mi raznese slabe glase,\nsuzama moram da molim srce\nda - svoje snove spase..."
  },
  {
    "id": "410",
    "title": "Odbegla duša",
    "author": "Dušan Vasiljev",
    "content": "U oku sa sjajem munja lutalica,\ni kao sa nadom iznenadnom gostu;\nsa setom oblačnih banatskih bubalica\no Uskršnjem Postu,\nnogu lagano pred nogu mećem,\n\ni ljude koje na putu srećem,\npitam za moju odbeglu dušu.\n\nJa ne znam šta joj bi da pljune\nna banatske ambare pune,\ni onda da uteče,\nkada smo zadovoljno svako veče,\nslušali raskošne pesme\nkakve samo kod nas rode!\nZnam da se nije zaželela\nhladnih šuma i beskrajne vode\ngde nema huke, bola i straha\nod guste, crvene krvi u vrenju, -\nkao ovde, kod nas,\ngde ipak svi ljudi osede u poštenju.\n\nNajposle, meni i sada je dobro.\nDuše, istina, nemam;\nal' imam beskrajno banatsko polje\ngde rodi zlato, strast i pesma,\ni gde veselje ide do srži;\ngde sunce sve grehe sprži,\ni svi ostanemo uvek čisti.\n\nHa-ha-ha-ha!\nZar meni ovako nije bolje?..."
  },
  {
    "id": "411",
    "title": "Pesma o mojoj duši",
    "author": "Dušan Vasiljev",
    "content": "Moja je duša strahovito pusta,\nko vrt u golu, poznu jesen.\n. . . . . . . . . . . .\nVolje sam svoje u crnu usadio zemlju,\ni voćnjak je lepo cvetao,\nkada je neko dig'o belu košulju zemlje.\nI ja sam spokojno spavao,\njer mi je obećavao\nbogat i plemenit plod.\nAl' dođe jedan dvoličan dan:\nmraz iza mlakog sunca se krio,\ni - ja sam se prevario...\nI moj se voćnjak smrznuo,\ni plodovi su bili opori.\nU tom trenutku besvesnog bola,\ntupom sam ih sekirom posekao,\ni sada pruženi leže ko crni leševi...\n\nSvoje sam osećanje uduhnuo\nu cvetne, mirisne aleje;\ni noću sam palio polileje\nda ih pazim, kao danju.\n\nJedne sam noći na mrtvoj straži zaspao.\nI kada sam se probudio\noko mene je dah večne smrti bludio:\nneko se mojih cvetnih aleja\notrovnim dahom dotakao.\nI ja sam zalud plakao,\ni zalud sam tepao\nzvonkom rimom blistavih epopeja:\nmoji su osećaji, jesenje ruže, uveli...\n. . . . . . . . . . . .\n\nMoja je duša strahovito prazna,\nko vrt u golu, poznu jesen\nI onda: da li je bilo smisla\nmirisnim je uljem pojiti,\na telo krvavim znojem znojiti?\nI nepoznatim vodama broditi?\nI onda: da li je bilo smisla\nuopšte se i roditi?"
  },
  {
    "id": "412",
    "title": "Plač matere čovekove",
    "author": "Dušan Vasiljev",
    "content": "Danas je nesrećan dan sinuo,\nI prvi mu je pogled pao na bedu:\nnajbližu njemu, u tihom predgrađu\njedna je Majka rasplela kosu sedu,\njer joj je sin preminuo.\n\nDanas je umro jedan čovek,\ni majka mu je vriskala:\n\nOh, kada čovek nije Čovek,\nveć rob Nekog, koga nema,\nod koga sam do juče milost iskala;\noh, kada je Čovek gori nego crv, —\nneka se raspe po zemlji anatema,\ni neka se prolije sva crvena krv!...\n\nOh, Sine, moj dobri Sine!\n\nOtac ti nije Sveti Duh,\nni Drvodelja sa livanskih puta.\nSine, ti si plod dve neme žudnje\ni jednog besvesnog minuta.\nNisam te rodila u jaslama,\nveć u krvavoj postelji,\nizmeđu četiri vlažna duvara\njednog šarenog, zamrzlog januara.\n\nSine, tebi su i meni rekli\nda smo robovi,\ni naša su srca bez milosti sekli,\ni našu su snagu bez milosti razvlačili;\ni sve su nam uvek tumačili\nda to Bog tako želi!\n\nRođeni, mrtvi Sine, bog je laž\ni naši su ga dušmani izumeli.\n\nUstani, Sine, da se svetimo,\nda krvlju vekovnih namesnika Boga\nposvetimo forume Rima,\ni da kopljem ponovo probodemo rebro\nUčitelju iz Jerusalima.\nDa iskopamo Judino srebro,\ni da na tome svetom mestu\npodignemo Čoveku hram,\ni da dovedemo u hram našu Novu Vestu\nkoja će sebe iskreno dati.\n\nUstani, Sine, da grozne laži\nkoje se rađaju u ime Oca i Sina,\nsahrani Sin i Mati . . .\n\nDanas je umro jedan Čovek,\ni zalud je majka sede kose čupala\ni u grudi se lupala; —\nnije se probudio.\n\nOnda ga je sama okupala\ni obukla ga u crno . . .\nI u dnu svoga vrta o ponoći\nsama ga je sahranila . . .\n\nI tužna se majka Čovekova\ntu, pored groba, nastanila."
  },
  {
    "id": "413",
    "title": "Plamene ruže moje furune",
    "author": "Dušan Vasiljev",
    "content": "U tamnom sutonu samo mi furuna\npeva, i seje svoje ognjene\nruže po podu i zidovima,\nkoje mi se sa osmehom rugaju.\n\nOh, zašto se i ja svome životu\nne znam tako radovati, kao ove\nvesele, ognjene ruže,\nkoje se u plamenu rađaju\ni u plamenu umiru.\n\nOh, ja obožavam crveni plamen,\njer ga u meni nema,\njer u meni podmukla vatra tinja,\nkoja mi tiho izgara volje\ni misli i nade i srce.\nI moje je rođeno telo potpiruje\nvetrom, koji se zove strast.\n\nI kada taj vetar raznese kose plave\nsa moje bezumne glave,\ni kad se na vrh lestvica budem popeo\ni samo da u plameno sunce skočim:\noh, onda ću sigurno pasti\nda bez plamena postanem pepeo...\n\nOh, ja obožavam crveni plamen\ni ognjene ruže, što ih po podu seje\ni po zidovima, u sutonu, moja furuna."
  },
  {
    "id": "414",
    "title": "Prolog",
    "author": "Dušan Vasiljev",
    "content": "Sve jedno sa ili bez rime,\nnema važnosti oprema i sjaj,\nako duša bolna\nbolnim osmehom nad prošlošću bdi.\n\nNema praznika ni nedelja,\ni sva je sreća u suncu\nšto nas pokatkad u stari život vrati,\ni razbudi u nama ponovo drvodelje\nsa livanskih i balkanskih gora.\nA trag je dubok i strašan\ni neće ga nikad niko zatrpati.\n\nPomislimo i sami da smo pozeri\nkad vinogradi i žita zru,\npa ponoć dođe i rane se raskrvave,\ni svejedno: Isusi ili Ahasveri!\nDrugi bi nas samo oblici spasli.\n\nI dođemo do kraja puta,\na te oblike još nećemo naći:\no, mi to znamo.\nOsnovna je naša boja siva,\nkao nebo jesenje,\nkao duh ubice druga."
  },
  {
    "id": "415",
    "title": "Saznanje",
    "author": "Dušan Vasiljev",
    "content": "Da će Mladost brzo proći, mi znamo,\nko ljubav prva, plava,\nili ko vetrić, kad nam preleti iznad glava,\nbez želje da se vrati.\n\nIli kao mašta, kad se zaigra smelo,\ni misliš sve da si snivo.\n\nMi znamo da je Leto doba što sve pozlati\nsvojom zrelom, otmenom tugom.\nZar nije srećan onaj\nko za gustim maglama plače,\nili što je nebo sivo?\n\nZnamo i to da je neizbežna\nposle leta nesanjana Smrt:\nSve u nama ućuti\ni čeka... i čeka...\n\n. . . . . . . . . . . .\n\nI proleti Jesen\n\n. . . . . . . . . . . .\n\nI zaridaju žene\n\n. . . . . . . . . . . .\n\nLišće na drveću od straha požuti,\na Život u nama počne da vene..."
  },
  {
    "id": "416",
    "title": "Septembar",
    "author": "Dušan Vasiljev",
    "content": "Danas je zrak još topal i čist,\ni sunce danas još snažno greje.\n\nAl' ispod streje\nveć češlja perje lasta.\n\nDanas je zrak još topal i čist,\n\nali u šumi, sa jednog hrasta,\npao je prvi žuti list..."
  },
  {
    "id": "417",
    "title": "Spomenik",
    "author": "Dušan Vasiljev",
    "content": "Kroz gustu jutarnju maglu\ni bele talase plača\nmoje srce očajno korača,\n\njer je duga Noć, a kratki su Dani,\na Oni što su pali\nnoćas, od mača,\njoš leže nepokopani.\n\nZa njih nema maslinovog ulja\nni belog platna;\ni šta će po smrti palom Robu\nodeća bela il' zlatna?\n\nKroz guste jutarnje magle\ni bele talase plača,\nmoje srce umorno korača\nu novembarskoj zimi\n\nkoja reže, kao umirući krik -\nda pale Robove u svoje tople\nodaje primi,\ni da im tajno podigne spomenik."
  },
  {
    "id": "418",
    "title": "Suton",
    "author": "Dušan Vasiljev",
    "content": "Nema su polja preorana,\ni sve na njima vene\ni strepi u divljem strahu\nod Smrti brze, neslućene.\n\nDrva, gola i uplakana,\nžale što svojom bizarnom pompom\nmoraju da su pogrebna svita,\ni što ne mogu junački mreti.\n\nPolje je nemo.\n\nKatkad preleti\njato crnih, prognanih vrana,\nili gavran, il' druga zloslutna ptica;\n\ni Čovek, što se kroz suton skita,\noseti da se u bolnom njegovom srcu\nkida po jedna tanka, zlatna žica..."
  },
  {
    "id": "419",
    "title": "Testament",
    "author": "Dušan Vasiljev",
    "content": "Ja u noći ne rešavam teze,\ni ne lupam glavu:\nkada je jedanput jedan jedan,\nzašto nije dvaput dva-dva.\n\nJa u noći slušam kako pauk veze\nsamrtne košulje\nmuvi, koja na smrt boluje,\ni koja će mu u krilo pasti pijana.\n\nI gledam u gustom dimu\nkako su strašne na zidu stvari\nskromne, mog golog, isposničkog stana,\ngde smeh nikad ne ječi,\nali se i ne kleči\nni pred kim: ni pred Bogom! Ni pred Ženom!\n\nČirak na stolu; na zidu veliki tamni krst...\nAli ja neću poći na Golgotu,\npa neka me smrtvi taj Bog,\ni baci poslednjem skotu!\n\nNa stolu kutija od žižica;\nna zidu kovčeg (dva metra, il' veći)\nu koji ja, u smislu božje volje, -\nneću leći.\n\nJer ja noću i Testament pišem:\nmoje telo neka spale,\ni pepeo neka bace u vale\nmora, kad bela pena\nzagrli njegovo plavo, mlado telo.\n\nI jednog će dana doći\nda nariče jedna žena\nkoja istu sudbu želi."
  },
  {
    "id": "420",
    "title": "Uzdah u jutro",
    "author": "Dušan Vasiljev",
    "content": "Jutros je u suroj magli\nsa tugom majskih kišnih popodneva\nna zemlju Uzdah jedan pao,\nplašljivo i tiho, kao\nNoć što lebdi, kad Sunce sneva\no večnoj, svetloj preporodnoj Zori.\n\nI mali Uzdah čudo stvori\nu mome tužnom srcu:\nja sam se pren'o,\nkao kad mi je umrla mati\nili najlepši san kada mi je sven'o\nu dahu jednog kupljenog zagrljaja...\n. . . . . . . . . . . .\nI kada je uzdah izdahn'o,\nmesto pretnje, svite i povorke\nkanule su dve mi suze gorke.\n\nOh, vrlo sam nesrećan bio."
  },
  {
    "id": "421",
    "title": "Veje sneg",
    "author": "Dušan Vasiljev",
    "content": "Jutros je prvi padao sneg,\ntiho i tužno, ko samrtna kola\nkad ponesu nekog na poslednji put.\nI moja duša, prazna, gola,\ndrhtaše ko prut.\n\nJutros je prvi padao sneg,\ni sred belog, padajućeg mira\nmoje ranjeno srce drhti, strepi, plače,\nkao da ga neko u bespuće goni.\n\nI moje crveno oko\nu strahu suze roni.\n\nRumeni moj obraz hladan je i žut;\nsrce se moje ranjeno kida\ni rida;\ngola mi duša drhti ko prut;\nzvono na pogreb zvoni,\ni tiho veje, veje sneg...\n\nI tiho veje sneg...\n\nVeje sneg."
  },
  {
    "id": "422",
    "title": "Zorom, posle kiše",
    "author": "Dušan Vasiljev",
    "content": "Noćas je celu noć padala kiša,\na pred zoru nestalo je u daljini.\n\nLampe čkilje\nkao prošle, proigrane porodilje,\nkao časovnik, kada lupa\nponoć, na usamljenoj razvalini,\nili kao kad počasna četa stupa.\n\nMoji koraci potmulo paraju\numorni Mir;\ni za mnom nečujno bludi\npozdrav belih grudi,\nkao izgnan triumvir."
  },
  {
    "id": "423",
    "title": "Zvona",
    "author": "Dušan Vasiljev",
    "content": "Zvona bruje,\ni kao grom sred oluje\nispunjuju tamnu sobu,\ngde u tmini\nžena jeca u crnini.\n\nTa žena je moja Majka.\n\nMajko, Majko,\nja ne mogu da kleknem,\nja ne mogu da reknem:\nbože, oprosti!\n\nBog, ako ga ima, umoriće mene,\ni srce će mi iščupati,\nako je jači.\nI veruj, Mati,\ntu su onda zaludni tvoji plači.\n\nAl' nije jači, Majko!\n\nI majka me je pogledala,\ni njene oči sive\nbile su sva moja gola prošlost,\ni sve moje bedne perspektive.\n\nBog nije jači, Majko!\n. . . . . . . . . . . .\n\nZvona zvone,\ni u moru mojih greha\nmoja crna Majka tone..."
  },
  {
    "id": "424",
    "title": "Žice",
    "author": "Dušan Vasiljev",
    "content": "Put nam je svima u bolu isti,\nma se mi kako zvali:\nbeli generali\nili crveni ekstremisti.\nVidik nam je siv od žica,\ni nebo je sivo,\ni duša je siva\nu valu smrti, tifusa, padavica.\n\nNećemo u smehu podići glave\nako se nad nama beli ždralovi jave,\nnaš će osmeh za njima da se vine\nu nedokučne, slućene visine.\n\nI kad nam nad glavom zatutnji,\ni zaljulja se nebo, i sunce, i žice,\nne možemo da odolimo teškoj, krvavoj slutnji,\ni gledamo preda se netremice.\n\nO, bolje da smo prezreni u stidu\npali na nekom neprekoračivom zidu.\nPuti su nam sada od bola i bede sliveni,\ni žice nam poglede u nebo krate.\nLjudi su u nama duboko, duboko skriveni,\ni ne mogu,\nne mogu,\nda se vrate..."
  },
  {
    "id": "425",
    "title": "Živi vetar",
    "author": "Dušan Vasiljev",
    "content": "Puno je vetra groblje,\nJaukom poludelog vetra\nŠto čupa kose od bola,\nOd bola i jada besmislenog.\n \nNa grobu jednom, gle, nikao divan cvet,\nKrilat k'o osmeh nekada one\nŠto sada dole spi.\n \nO, to i jeste njeno bivše oko,\nTaj krilati cvet!\nUberi ga, slepi vetre,\nVetre!\n \nRazmahni krilima, vetre,\nTako silno da više razlike ne bude\nIzmeđu neba i tebe.\n \nZvezdama li to vetar,\nKrilima zvezdanim lupa li to vetar\nOgromno oko okeansko\nIli to moje srce ne otkucava ravnomerno\n \nAh, šta mi sva ta pitanja znače,\nZa ovo krvavo lišće ljudskoga mesa!"
  },
  {
    "id": "426",
    "title": "Breza na mesečini",
    "author": "Duško Trifunović",
    "content": "Ja nisam tvoga kova\ntebi se samo čini,\nnisam iz tvojih snova\nbreza na mesečini.\n\nTi želis da se vratim\nu tvoju ljubav setnu,\nda tvoju dušu shvatim\ni da me čuvas sretnu.\n\nNe treba meni nežnost\nni tvojih reči svila.\nZar mogu da se vratim\ngde nikad nisam bila."
  },
  {
    "id": "427",
    "title": "Budi jača",
    "author": "Duško Trifunović",
    "content": "Neću vise da se igram toga,\nnešto mi je drugo na pameti,\nčini nešto od zivota svoga,\nbudi jača pa mi se osveti.\n\nDosjeti se svake moje mane,\nsvega sto si nekad znala kleti,\nnaljuti se kad pomislis na me,\nbudi jača pa mi se osveti.\n\nZaboravi da te volim zarom,\nod koga se može umrijeti,\nobraduj me samo jednim darom,\nbudi jača pa mi se osveti."
  },
  {
    "id": "428",
    "title": "Cirkus",
    "author": "Duško Trifunović",
    "content": "Gutam vatru, krotim lava,\nletim na trapezu,\niznad vaših ludih glava\nširim zlatnu jezu.\n\nStrasću vrsnih manijaka\nmoju smelost masa prati,\nsvet navija za ludaka\nda svoj život obogati.\n\nSvi čekaju da otkacim,\nda probijem telom mrežu,\nda udarim svim i svacim\no zemaljsku silu težu.\n\nTo će biti bum-bumova\nza udarne kolor strane:\npada jedan od klovnova\nda ulepša nase dane.."
  },
  {
    "id": "429",
    "title": "Daljine",
    "author": "Duško Trifunović",
    "content": "Daljina ništa nije\nona uzalud mami\nako na kraju puta\nopet živimo sami.\n\nVekovi ništa nisu\nsamo slojevi praha\nako je ljubavi bilo\nuvek manje od straha.\n\nDaljine ništa nisu\ndo znatiželje puke\njer sve što je moje na ovome svetu\nto je na dohvat ruke.\n\nVekovi neka teku\npo svome tajnom planu\na sve što je moje može da se desi\nsamo u jednom danu."
  },
  {
    "id": "430",
    "title": "Fani",
    "author": "Duško Trifunović",
    "content": "I odjednom iza zavijutka\nFani je naišla pored ešalona.\n\nOd stida se gola živica okolo\nsmokvinim listom pokrila\nkad su se Fani i ešalon sreli,\na svaki se zamah vetra video,\nsve podrhtava,\ni brdo podrhtava i ešalon\njer korak jači poče.\n\nI svaki htede oteti požudu za sebe\nod druga po odstojanju,\nod druga po rastojanju.\nSvaki zaželi da je čelni\ni da je levokrilni.\nIli da se okuka u krug ponavlja.\n\nA Fani se ni ne nasmeši.\n\nAl nije ni pljunula\nsamo se stidom pokrila,\nu sebi vetar korila,\ni brzo koračala a dugo prolazila.\n\nČak tamo na stotom kilometru\nkada je buđena treća smena straže\nvetar je podrhtavao snovima našim.\n\nFani je još prolazila\na mi u snu\nsvi bili čelni\ni svi levokrilni."
  },
  {
    "id": "431",
    "title": "Glavo luda",
    "author": "Duško Trifunović",
    "content": "Glavo luda - sve se menja,\nšta će nama izmirenja?\nAko nije srce vruće\nsve je nemoguće.\n\nKo ne želi da se menja\nvole ga iz sažaljenja,\npamti to za ubuduće\nsad je nemoguće.\n\nPromjenila riba more\nrob čuvara, zvjerka gore\nkožu zmija, duga boje\na ti samo teraš svoje:\nZavede me u bespuće\nživjeti je nemoguće."
  },
  {
    "id": "432",
    "title": "Grešio sam mnogo",
    "author": "Duško Trifunović",
    "content": "Grešio sam mnogo, i sad mi je žao\ni što nisam više, i što nisam luđe\njer, samo će gresi, kada budem pao\nbiti samo moji - sve je drugo tuđe.\n\nGrešio sam mnogo, učio da stradam\nleteo sam iznad vaše mere stroge\ngrešio sam, jesam, i još ću, bar se nadam\nsvojim divnim greškom da usrećim mnoge.\n\nGrešio sam, priznajem, nisam bio cveće\ngrešio i za vas, koji niste smeli,\npa sad deo moga greha niko neće\na ne bih ga dao - ni kad biste hteli."
  },
  {
    "id": "433",
    "title": "Hiljade čuda",
    "author": "Duško Trifunović",
    "content": "U svetu ovom sa hiljadu čuda\nsvaki čovek živi svoje drame,\ni moja pesma neka pođe tuda\nu svemu tome ima nešto za me.\n\nI baš me briga i sve me se tiče\njer pesma koja dolazi iz tame\ni reči njene na molitvu liče\nu zvuku njenom ima nešto za me.\n\nU ruci koja maše ili preti,\nu noći kad su zvezde tužno same,\nu suncu koje nikad neće umreti,\nu svemu tome ima nešto za me."
  },
  {
    "id": "434",
    "title": "Ima neka tajna veza",
    "author": "Duško Trifunović",
    "content": "Ima neka tajna veza,\nza sve ljude zakon krut,\nnjome čovek sebe veže,\nkada bira neki put.\n\nIma neka tajna veza,\ntajna veza za sve nas,\nnjome čovek sebe veže\nkada traži duši spas.\n\nSidro koje lađu čuva\nda ne bude buri plen,\ntone skupa sa tom lađom,\njer je ono deo njen."
  },
  {
    "id": "435",
    "title": "Ima nešto u tom što me nećeš",
    "author": "Duško Trifunović",
    "content": "Ima nešto u tom što me nećeš,\nostavljaš mi vremena za druge,\nvidim kako veselo obljećeš\nkao leptir oko moje tuge.\n\nIma nešto u tom što me nećeš,\nnešto čemu ni sam ne znaš ime,\nsve što kažeš na šalu okrećeš,\na sve znači - ne zaboravi me.\n\nIma nešto u tom što me nećeš,\nod te laži načisto umrjeću...\n\nIma nešto u tom što me nećeš,\ni u tome što ja tebe neću..."
  },
  {
    "id": "436",
    "title": "Ludo i nezaboravno",
    "author": "Duško Trifunović",
    "content": "Ne uzdiši u mom zagrljaju\nzli duhovi mogu da čuju,\npriveli smo našu lađu kraju\ni sad mirno čekamo oluju.\n\nNišta nije za veke vekova,\nsve što imamo to je ludost ova,\nmladost kakve ne beše odavno -\nbeše ludo i nezaboravno.\n\nJednog dana u godine teške\nkada sednem da saberem greške,\nsmeškaću se i hvaliti javno -\nbeše ludo i nezaboravno."
  },
  {
    "id": "437",
    "title": "Ljubav nema bolje dane",
    "author": "Duško Trifunović",
    "content": "Ljubav nema bolje dane,\nsve je sad i nikad više,\nsve što iza toga dođe\ndođe samo da nju zbriše.\n\nLjubav nema bolje dane,\nnema sutra nema juče,\nto je škola za ludake\nkoji malo teže uče.\n\nLjubav nema bolje dane,\nsama kreće, sama stane,\nsama pali, sama gasi,\n\nnas uništi sebe spasi,\nnemoj da joj brojiš mane\nljubav nema bolje dane."
  },
  {
    "id": "438",
    "title": "Može mi se",
    "author": "Duško Trifunović",
    "content": "Ja ne pravim\ni ne nudim kompromise,\nsve što radim i ne radim\nmože mi se.\n\nZnaš da uvek dođe vreme\nkad sve srlja\nu taj prostor gde se bude\ncrna mrlja.\n\nZna se da je pamentiji\nko je jači,\na ne zna se s čime ludi\nželi da se izjednači."
  },
  {
    "id": "439",
    "title": "Patnja",
    "author": "Duško Trifunović",
    "content": "Patio sam više nego iko\ndok se nisam na nevolje sviko,\npatio sam nije bilo lako\nonda sam se sredio nekako.\n\nMožete li zamisliti mene\nkako patim zbog obične žene,\nkako trčim i nosim joj cveće,\nkako molim a ona me neće.\n\nUzeo sam koliko je dala,\npoljubio i rekao hvala.\nOpet vidim crno mi se piše\njer sad patim što ne patim više."
  },
  {
    "id": "440",
    "title": "Pristao sam da budem igračka",
    "author": "Duško Trifunović",
    "content": "Pristao sam da budem igračka,\nda prodajem dušu vragu svome,\nda ostane samo crna tačka\nposle ovde igre kad me mirno slome.\nPristao sam da budem igračka.\n\nMislio sam da se zveri boje\nove vatre koja trag mi prati,\na sad nosim kako mi ga skroje -\npo meni se ništa neće zvati.\nPo meni se ništa neće zvati.\n\nZablude sam prestao da brojim,\nnemam kome da se vratim kući.\nDokle pevam, dotle i postojim,\nprijatelji bivši i budući\npamtite me po pesmama mojim."
  },
  {
    "id": "441",
    "title": "Probudi se",
    "author": "Duško Trifunović",
    "content": "Probudi se, nešto se dešava,\nnemoj reći da to nisi znao,\ni tvoja se sudbina rešava,\nmoglo bi ti jednom biti žao.\n\nProbudi se nešto se dešava,\nkajaće se ko ovo prespava..\n\nProbudi se, nešto se dešava,\nne mogu ti jasno reći šta je,\nni laž nije, ni istina prava,\nal osetim dugo će da traje.\n\nProbudi se nežto se dešava,\nkajaće se ko ovo prespava..\n\nProbudi se nešto se dešava,\nu prostoru izvan naše volje,\nod ljubavi neko nas spasava,\ni govori da je tako bolje.\n\nProbudi se nešto se dešava,\nkajaće se ko ovo prespava.."
  },
  {
    "id": "442",
    "title": "Prvo voće",
    "author": "Duško Trifunović",
    "content": "Bio sam dečak i mudrosti bilo\nu mojoj maloj glavi -\nda najviše slasti ima u voću\nkoje se prvo javi.\n\nRastao dečak - rasli snovi\nko nebo što se plavi,\nal najviše slasti beše u voću\nkoje se prvo javi.\n\nLjubavi išle jedna za drugom\nživeo život pravi,\nal najviše slasti beše u voću\nkoje se prvo javi.\n\nVideo ljude, video sveta,\nišao prema slavi,\nal najviše slasti beše u voću\nkoje se prvo javi.\n\nI sve je prošlo, ostalo samo\nu srcu i u glavi\nda najviše slasti ima u voću\nkoje se prvo javi."
  },
  {
    "id": "443",
    "title": "Računi",
    "author": "Duško Trifunović",
    "content": "Počeo sam da svodim račune,\nda vidimo u kojoj sam fazi,\nodavno bi hteli da me zbune\nal ne mogu jer sam još u snazi.\n\nRačuna se da sam bio zverka\ni da nisam imao problema,\nstavlja mi se poneka zamerka\nali u njoj ništa bitno nema.\n\nRazbojnici ogrezli u slavi\nod mog srca naprave čitanku\nda prouče lekciju ljubavi\nu pećini na tajnom sastanku.\n\nOd mene su napravili čudo\nni pas s maslom pojeo me ne bi\nsvi veruju da ih volim ludo\ndok ja pesme pevam samo sebi."
  },
  {
    "id": "444",
    "title": "Rad",
    "author": "Duško Trifunović",
    "content": "Sve što je hladno,\nnikad se neće\nzagrejati samo od sebe.\nA sve se toplo\nsamo od sebe hladi.\n\nZbog toga čovek radi,\nzbog toga čovek radi.\n\nSva je sreća što smo zadovoljni,\ninače bi bilo teško nama!\nPrevariti može izgled spoljni,\nal ne vara radost sa suzama.\n\nDobro mi je, nije da se hvalim,\ndobo mi je, čemu da se laže,\nako nisi zadovoljan s malim\nni veliko mnogo ne pomaže."
  },
  {
    "id": "445",
    "title": "Samoća",
    "author": "Duško Trifunović",
    "content": "Povlačim se u svoju samoću,\ntamo gde su ljudi moga kova,\ntamo gde se teško živi noću,\nod tišine i opasnih snova.\n\nDigao sam ruke od skandala,\nod prošlosti i pogrešnih želja,\nod lepote izvora svih zala,\nod ljubavi i od prijatelja.\n\nPovlačim se a ostavljam ljude\nu njihovoj zabludi od zlata,\nda me nađu kad i njima bude\nzakucala samoća na vrata."
  },
  {
    "id": "446",
    "title": "Sasvim plava",
    "author": "Duško Trifunović",
    "content": "Što ja ne bih pokušao da te prevarim\nda ti kažem ubedljivo:\nTa su brda što se vide kroz tvoj prozor\nsasvim plava.\n\nTi da odmah poveruješ\na da stalno gledaš mene\nkako strog a uznesen\nkroz tvoj prozor gledam brda\nsasvim plava.\n\nA tek posle da proveriš\npa da vidiš\nkako brda kroz tvoj prozor\nbaš i nisu\nsasvim plava,\nčak i nisu neka brda\n\nPa da onda gledaš sebe,\nda se čudiš,\nda se pitaš\nšta ti bi da poveruješ.\n\nAli da sve kasno bude\npa da plačeš kad ja odem,\na da sebe ubeđuješ\ni da sebi dočaravaš\nda su brda\na ta brda\nsasvim plava.\n\nZašto ne bih pokušao\npa da sebi dočaravaš\nkad ja odem."
  },
  {
    "id": "447",
    "title": "Suparnica",
    "author": "Duško Trifunović",
    "content": "Suparnica to je žena\nkoja hoće što ja hoću,\nispruža se ruka njena\nda me gurne u samoću.\n\nOna neće ljubav tvoju -\nhoće mene da istisne,\nuzmi drugu bilo koju\na nju pusti neka svisne.\n\nAko sam ti ikad išta\nznačila u tvom životu\nnemoj s njom,\nnemoj s njom.\n\nUzmi drugu bilo koju\nneku strašnu kao grom,\nal molim te,\nnemoj s njom.\n\nNije mi do tebe stalo,\nnisi mi ti neko cveće,\nal kad je njoj na um palo\nda te otme - E baš neće!"
  },
  {
    "id": "448",
    "title": "Šta bi dao",
    "author": "Duško Trifunović",
    "content": "Šta bi dao da si na mom mestu,\nda te mrze a da ti se dive?\nŠta bi dao za veliku gestu,\nmesto svoga da tvoj život žive?\n\nŠta bi dao da možeš ovako,\ndići ruke a puk da te sledi?\nDa l` bi i ti u svom srcu plak`o\nkao što se moje srce ledi?\n\nBudi srećan što si preko puta\ni što nas strašna provalija deli,\njer ovo je mojih pet minuta\na pred tobom stoji zivot celi."
  },
  {
    "id": "449",
    "title": "Tempo sekondo",
    "author": "Duško Trifunović",
    "content": "I\nKroz istoriju na istoj žici\nigraju konji i konjanici,\nopasno sraslo klupko ideja:\nNiko i Ništa – i Epopeja!\n\nKud sada idu Vertikale\ntuda je sevnuo Salto Mortale,\nispraćen sumnjom i rizikom,\ndočekan cvećem i muzikom.\n\nA taj što mami u pokret mase\nsav rizik slave uzima na se\ndok ceo svet – TUTO IL MONDO\nčeka na svoje TEMPO SECONDO.\n\nII\nČovek rešava svetsku krizu\natentatom na Monalizu,\nnovim sistemom podele rada,\norganizacijom Olimpijada,\n\nPresađivanjem srca i pluća\nzloupotrebom nadahnuća,\nto se on bori dvostrukim plačem\nda utrag stane od sebe jačem.\n\nPred Prvim Jačim kleči Jaki\nu senci kao Nagasaki,\na za njim ide TUTTO ILI MONDO\nu senku Prvog TEMPO SECONDO.\n\nIII\nDa li se sećaš – za nekim plotom\nljubav se bavi Praživotom,\ndok mi dečaci kao ubice\nsanjamo svoje devojčice,\n\nA još ne znaju naše oči\ndokle je ljubav odakle zločin,\ntaj dar nebesa za mračnim plotom\nkoji nas veže sa životom.\n\nA nismo znali u toj plimi\nda ćemo Jednom tako i mi\nkad pokorimo TUTTO IL MONDO\nživeti kao TEMPO SECONDO.\n\nIV\nPovuče želja da se vratimo\ni druga jača da uskratimo\npravo za nazad u mlade varke\nu detinjstvo u spomenarke.\n\nŽiveti sa tom opasnom željom\nza Bos Petrovcem i Oštreljom...\n...kroz Banjaluku na Kastel šprintom\npo prvi crtež akvatintom.\n\nKo muški prepliva vrbaške bukove\nprimljen je među stare vukove...\nOd takve je građe je TUTTO IL MONDO\ngradio svoje TEMPO SECONDO.\n\nV\nŠegrti uče od Majstor-Maga\nkako da svoga potkuju vraga\nuz plot gde lista vrbovo kolje...\nOkolo blista Ivanjsko polje,\n\nMiriše bagrem i barska voda\ni večna baklja iznad Broda...\nGledaša a vidiš do u detalje:\nBilo pa prošlo! - Mora se dalje.\n\nTraume tvoga izvorišta\nnikome ovde ne znače ništa,\na tebi znači TUTO IL MONDO\njedino kao TEMPO SEKONDO.\n\nVI\nLjubavi oko večernjih škola\ndo sjajnih svetskih metropola\nod čobanica do kontesa -\nsve spadaju u rang čudesa.\n\nTe sestre naše sujete muške\nte umiljate bjelouške\nna teškom putu u saznanje\nda je sav život umiranje,\n\nA na tom putu u to Ništa\none su sjajna stepeništa\nkojim se penje TUTTO IL MONDO\nu svoje sjajno TEMPO SECONDO.\n\nVII\nKo je pristao na naše mane\ntaj ulazi u Odabrane,\npristaje da nas deli smerno\nsa našim letom u Neizmerno,\n\nI sve što drugi nama čine\ndeo je opšte Veličine,\na sve što nama ide od ruke\ni njima diže slavoluke...\n\nDok mi sanjamo promiču zmije\nu cvetni pejzaž utopije...\nPoigrava se TUTO IL MODNO\na surovo je TEMPO SEKONDO.\n\nVIII\nOd pamtiveka pre Biblije\nbruji topot kavalerije,\npred njom je potop, za njom požari\na samcit noćnik budan stražari,\n\nnad svojim življem, nad evropljem\nko Sveti Đurađ s krvavim kopljem\nbeleži, pamti i pravi skice\nod teških snova i nesanice,\n\nKada se smiri bruj konjanika\nda život zrači iz tih slika...\nTako postaje TUTO IL MONDO\nvrata na kući TEMPO SEKONDO.\n\nIX\nPravoslavlje, Islam, Budisti,\nMonoteizam i Dualisti,\nKatoličanstvo i Jevreji,\nSlikari, Pisci i Fariseji,\n\nProtestanti i Moralisti,\nNovovernici i Ateisti,\nSinovi sunca, Deca raja\ni Neopredeljeni iz moga kraja,\n\nImaju svoje konjanike,\nmisionare i ratnike,\na snjima juri TUTO IL MUNDO\nu svetu zemlju TUTO SEKONDO.\n\nX\nSve o životu kad se sazna\nostane samo zločin i kazna,\ni samoobmana – ima pravde,\ni samoodbrana – nisam odavde!\n\nJer moja duša jasno poima\nda je najteže među svojima,\na duše samo toliko ima\nkoliko deliš s dušmanima,\n\nA ona raste svakim lomom\ni uzvikuje – Ekce homo!\nO beli svete TUTTO IL MONDO\ndolazi tvoje TEMPO SECONDO.\n\nXI\nKonjanici na duge staze,\nEnsar, Severin, Ana, Azer,\nveseli deo čovečanstva\nljubvi naše proročanstva,\n\npo kome deca pamte Pretke\nkoji postave zagonetke,\ni sve dok potomci traže rešenje,\ndotle smo isto pokoljenje,\n\nBez istog cilja i istih čula\nsamo je korak do rasula.\nPovlači se TUTO IL MODO\ndolaze drugi - TEMPO SEKONDO."
  },
  {
    "id": "450",
    "title": "Večernja škola",
    "author": "Duško Trifunović",
    "content": "Ljubav je večernja škola,\nu koju idu maze,\nmangupi oba pola,\nsposobni za ekstaze.\n\nLjubav je večernja škola,\ndanju se samo mašta,\na noću vrišti od bola,\nvoli, mrzi i prasta.\n\nLjubav je večernja škola,\nnauka nežna i gruba,\ntu niko proći neće,\nako napamet buba.\n\nLjubav je večernja škola,\nludost je glavna tema,\nraspored sati ne vazi,\npopravnog ispita nema.\n\nLjubav je vecernja škola,\nvesela promenada,\ni ko je pao-prolazi,\ni ko polozi-pada."
  },
  {
    "id": "451",
    "title": "Velike vatre",
    "author": "Duško Trifunović",
    "content": "Prvo sam znao ko sam,\na onda krenuo svuda,\ngde ima i gde nema\nšto usamljeni traže.\n\nOd svega digao ruke,\nko zverka na oprezu,\nkroz pojas mrtve straže\nkrenuo u tu jezu.\n\nŠto god sam goreo duže\nmanje sam grejao zna se,\nvelike vatre služe\nda male vatre gase."
  },
  {
    "id": "452",
    "title": "Veliki kraj",
    "author": "Duško Trifunović",
    "content": "Ne pozivam te\nali za sobom nisam\nzatvorio vrata.\n\nUmro sam,\ndoputovao na veliki kraj\ni dobro mi je najzad.\n\nDa vidiš prostranstva!\nSamo – odavde se nikuda ne može.\nI ne želi."
  },
  {
    "id": "453",
    "title": "Za pojas zadeni",
    "author": "Duško Trifunović",
    "content": "Imam snage ali neću više,\nsvega mi je dosta i previše,\nrešio sam i nek tako bude -\nsinoć su mi došle moje lude,\n\nDošle lude pa govore meni:\nSvirao si, za pojas zadjeni,\nšto je bilo - bilo je za prave\nzar ti nije svega preko glave.\n\nŽiveo si koliko si želeo\npevao si, tužne veslio\nsve ostavi - novim putem kreni\nsvirao si za pojas zadjeni."
  },
  {
    "id": "454",
    "title": "Zadnje vesti",
    "author": "Duško Trifunović",
    "content": "Sa mnom je gotovo bilo onoga trena\nkad sam rekao: Nemoj,\na ti si htela i htela,\na ja sam pitao zašto?\n\nA ti si rekla\nzato, zato i zato,\njer tako čini žena.\n\nTi si najbolja od svih\nkojima sam želeo da kažem\nto što govorim tebi.\n\nSuviše znam o sebi i o svemu,\nveć sam prešao granicu grešnu\ngde ništa nije sveto,\ni ništa nije sramota.\n\nSav sam na drugoj strani,\na iza mene gori ko večni plamen\njedino tvoja lepota.\n\nTi si najbolja od svih\nkojima sam želeo da kažem\nto što govorim tebi,\n\nal sad je kasno\novo su zadnje vesti,\nviše se nećemo sresti\nosim u nekom teškom snu."
  },
  {
    "id": "455",
    "title": "Živim svoje",
    "author": "Duško Trifunović",
    "content": "Ne žalim se živeo sam dugo,\nimao sa zašto i za koga,\ni sad ne znam šta da radim drugo\nno da berem plodove od toga.\n\nŽivim svoje i nek drugi žive.\n\nSkretao sam pažnju na lepotu,\nuzimao sebi veći deo,\nsadio sam ruže po životu\nda ih bere ko god bude hteo.\n\nŽivim svoje i nek drugi žive.\n\nJa sam stao na svoj kamen ludi,\nmom životu nećeš naći manu,\nučio sam od pametnih ljudi\nda ne idem na njihovu stranu.\n\nŽivim svoje i nek drugi žive."
  },
  {
    "id": "456",
    "title": "Al mi sada",
    "author": "Đura Jakšić",
    "content": "Al' mi sada teško pada\nšto ja nemam, ko nekada,\nna prsima zlatne toke,\nkrčmarice crnooke\ni na domu gojne voke.\n\nVolove sam prodo lani\ni sa njima pašu mnogu;\nkrčmarici, lepoj Jani,\ntoke dadoh u zalogu...\n\nAl' još teže meni pada\nšto ja nemam, ko nekada,\nmlado srce, moćne ruke:\notišo bih u hajduke -\nstekao bih zlatne toke,\nkrčmarice crnooke\ni na domu gojne voke."
  },
  {
    "id": "457",
    "title": "Gle krasote",
    "author": "Đura Jakšić",
    "content": "Gle krasote, gle divote!\n Vetar presta, mirno, ti'o;\n Dan današnji srce m' ote,\n čisto bih ga poljubio.\n\n Ni vrućine, zime nije,\n tek najlepše, hladovina:\n U hladu se slatko pije;\n Daj, devojko, — daj mi vina!"
  },
  {
    "id": "458",
    "title": "Gospođici L",
    "author": "Đura Jakšić",
    "content": "Mudraci su prinosili dara:\nSmirnu, zlato, caru judejskome;\nI ja darak caru nosim svome:\nEvo primi — pesmu iz nedara!\n\nKod tebe se meni raj otvara,\nti si, jedna, draga srcu mome\npa nek sudba gromke prska grome,\nneka oblak moje nebo šara:\n\nTi s' osmehneš — meni sunce sine;\nti prozboriš — svete su istine;\nTi gde stojiš — Bog je sa visine!\n\nPa našto mi strah srcu da svojim,\nzašto da se preke zgode bojim,\nkad, spram tebe, pored Boga stojim?"
  },
  {
    "id": "459",
    "title": "Gospođici u spomen",
    "author": "Đura Jakšić",
    "content": "Mnogi me je dosad zapitkiv’o:\nsa čega sam srca obolela?\nSad nek znade moja družba cela:\nrana j’ ljubav, što sam od njih skriv’o.\n\nTebe ljubim, čelo ponošljivo,\nti si rane srcu mi nanela.\nPa što si se od mene ponela?\nŠto li gromom biješ srce živo?\n\nGrom je riječ, kojom zboriš, hola,\nda me nećeš nikada ljubiti,\nk’o Gromovnik sa svoga prestola.\n\nVerujem ti kao tvorcu svome;\nveruj i ti — da ću te ljubiti,\nkapi dok je srcu bolanome."
  },
  {
    "id": "460",
    "title": "Grešnik",
    "author": "Đura Jakšić",
    "content": "O, težak grešniče,\ni ti se nadaš, zar ne?\nIz tvojih dela niče\nrastrvljen pakla žar!\n\nVihar, oluje pire,\ndrmaju žara dom -\ngorljivi krevet šire\nputniku paklenom.\n\nDuša, srce i udi,\ngoreće grešnijem;\nPucaće bolom grudi!\nAl' ti ćeš ostati nem!...\n\nNećeš s grešnih usana\nprosipat reči jed!\nKo posle teškog sana,\nstojaćeš mrtav, bled!...\n\nAh! U toj mučnoj tami\ntrajaćeš greha vek!\nPa šta ti licu mami\nosmeh blaženstva mek?...\n\n\"Opet me jedno teši,\n- i sad sam grešiti rad -\nnešto da Mila zgreši,\ns njome da gorem mlad!\""
  },
  {
    "id": "461",
    "title": "Ja sam stena",
    "author": "Đura Jakšić",
    "content": "Ja sam stena,\no koju se zloba mori,\nsvetska čuda i pokori.\nMnogi težak oblak, jeka,\nkrš gromova, oganj, kletva\ni sto čuda neba, zemlje,\nrazbilo se o meneka...\n\nUsamljena\nna sredini morske pene,\ncepam munje i gromove;\na talase rikajuće\nsa hrapavim kamom grudi\nu kapljice sitne mrvim.\n\nU noćima smrti strasne\nna rame mi ptice sleću\ni zloslutnim grakću glasom:\npakost, zlobu i nesreću -\nšto zlokobih\ndva'est osam stojim leta,\nprezirući, smejući se\npakostima bezbožnika;\n\nHladna, nema\nza radosti i za zlosti,\nnepomična, neosetna,\nu kojojzi otrov-srce,\numorena ljuta zmija,\nna uzglavku - večnom mraku -\nna kamenu od uvreda,\nrazmrskana, ćuti, spava...\nJa sam stena... al' krvava!...\n\nIspirana gnevom, jedom,\nzaljuljana mukom, bedom!...\nSmrt mi grozna, nemilosna,\nsa pesnicom koštunjavom,\nzlokobnicom oka svoga,\numiruća časom preti...\n\nČekaj, sele!\n\nJoš ne želim ja umreti!\n\nDok se zemlja ne zatrese,\nburno more ne zajoše,\nne pocrni sjaj zvezdani,\ni meseca svetlost bleda\nne zavije u oblaku\nbožje pravde i istine,\nsjajne zore i večeri\nzrak crveni ne proturi\nu krvave ljute zmije,\nkojima će duh večiti\npo jauku, bolu, pisci,\nnesrećnoga šibat sveta -\n\ndonde - donde!...\n\nUvređeno srce moje,\nu večitom bolu, gnevu,\nsmeha se je zaželelo...\n\n- Ha! Il' možda, neće doći\nstrašnog suda glas užasni?\nMožda nikad neće moći\ngorkoj muci i jauku\nnasmejat se srce moje?...\n\nIdi!... Idi!...\nNe diraj me mraznom rukom,\nda preživim večnost tužnu\nna vrletnom mome visu,\ngde me čuda i otrovi\nzlobnog sveta uzvisiše -\nal' otklen ću sam, po volji,\nstojat... pasti... ili večno\nzla i podlost prezirati\nlednim okom gorskog lava...\nJa sam stena, al' krvava!..."
  },
  {
    "id": "462",
    "title": "Kroz maglu",
    "author": "Đura Jakšić",
    "content": "Kao kroz sivu maglu\nšto samo sine zrak,\na gušći oblak dođe,\nda veći bude mrak.\n\nI ona samo sinu,\nda opet dođe hlad,\nda veća tama bude,\nda veći bude jad.."
  },
  {
    "id": "463",
    "title": "Kroz ponoć nemu",
    "author": "Đura Jakšić",
    "content": "Kroz ponoć nemu i gusto granje\nvidi se zvezda tiho treptanje,\nčuje se srca silno kucanje; -\nO, lakše samo kroz gusto granje!\n\nTu blizu potok daljinu para,\ntu se na cveću cveće odmara,\ntu mene čeka ašikovanje; -\nO, lakše samo kroz gusto granje!\n\nPašću, umreću, duša mi gore,\nrastopiće me do bele zore,\nk'o grudu snega vrelo sunčanje; -\nO, lakše, lakše kroz gusto granje!"
  },
  {
    "id": "464",
    "title": "Mila",
    "author": "Đura Jakšić",
    "content": "„Vina, Milo!“ — orilo se,\ndok je Mila ovde bila.\nSad se mila izgubila:\nTuđe ruke vino nose.\nAna toči, Ana služi,\nal' za Milom srce tuži.\n\nNema nama Mile više!\nOno malo veselosti,\nšto imaše dobri gosti,\nto kod Mile ostaviše.\nAna toči, Ana služi,\nsl' za Milom srce tuži.\n\nIz Milinih ruku mali',\nma se rast'o bela sveta\nmesto čaše od bermeta,\notrova bi progutali.\nAna toči, Ana služi,\nal' za Milom srce tuži.\n\nKo da igra? Ko da peva?\nKo da žedni? Ko da pije?\nKo li brigu da razbije?\nNesta Mile, nesta ćeva!\nAna toči, Ana služi,\nal' za Milom srce tuži."
  },
  {
    "id": "465",
    "title": "Moji bolovi",
    "author": "Đura Jakšić",
    "content": "Zašto, Bože, srcu mome\nti nameni teret ljuti?\nZašto srcu umornome\nne daš jednom odahnuti...?\n\nAh, il' gorke suze moje\nsa zemljice ove prle\nviše sunca, tronu tvome\nnisu, možda, još doprle...?\n\nKad veselo drugi peva\nja, pun tuge, jade jadam;\nKada mirno drugi sneva,\nja na groblju grobu padam.\n\nKad se dragi s dragom grli,\nkroz suze se pitam grozne:\n„Gde su tvoji?“... Svi pomrli!\nO, sudbine nemilosne!\n\nJa imadoh majku svoju,\nkoja me je milovala;\nJa imadoh ljubu svoju,\npa se s majkom grobu dala.\n\n Ah, svi što me ostaviše\n nije teret to moj pravi:\n Ja osećam bole više\n što me život ne ostavi."
  },
  {
    "id": "466",
    "title": "Moma",
    "author": "Đura Jakšić",
    "content": "Kad bi moma zvezda bila,\nnikad ne bi duša moja\nbela danka zaželila."
  },
  {
    "id": "467",
    "title": "Na Liparu",
    "author": "Đura Jakšić",
    "content": "Jeste li mi rod, siročići mali?\nIl’ su i vas, možda, jadi otrovali?\nIli vas je, slabe, progonio svet —\npa dođoste samo da, kad ljude znamo,\nda se i mi malo bolje upoznamo,\nu dvopevu tužnom pevajući set?...\n\nMi smo male,\nal’ smo znale\nda nas neće\nniko hteti,\nniko smeti\ntako voleti,\nkao ti —\nćiju ći!\n\nMoje tice lepe, jedini drugari,\nu novome stanu poznanici stari,\nsrce vam je dobro, pesma vam je med;\nAli moje srce, ali moje grudi\nledenom su zlobom razbijali ljudi,\npa se, mesto srca, uhvatio led.\n\nS belom bulom,\nsa zumbulom,\nšaren-rajem,\nrajskim majem,\ncvećem, mirom,\nsa lepirom,\nletimo ti mi\nsrca topiti —\nćiju ći!\n\nMoje tice male, jadni sirotani!\nProšli su me davno moji lepi dani —\nuvelo je cveće, odbeg'o me maj;\nA na duši osta, kô skrhana biljka,\nil’ kô tužan miris uvelog bosiljka,\njedna teška rana, težak uzdisaj."
  },
  {
    "id": "468",
    "title": "Na noćiištu",
    "author": "Đura Jakšić",
    "content": "Studena me kiša šiba\nveć vasceli dan;\nOj, primi me, krčmarice,\nu tvoj lepi stan!\n\nSavu, Mlavu i Moravu\nprelazeći ja,\ntebe sam se zaželeo\ni lakoga sna.\n\nNatoči mi čašu vina\niz podruma svog;\nPoljubi me, zagrli me,\npomog'o ti Bog!"
  },
  {
    "id": "469",
    "title": "Nagrada",
    "author": "Đura Jakšić",
    "content": "Za ljubav sam — veli Mirza —\nistinitu ljubav dav’o,\na mrzost sam ja mrzošću\ni osvetom nagrađav’o.\n\nLepo veli, dobro zbori,\nponajviše ima pravo;\nJer je samo svoju Selmu,\nnije Tinku on poznav’o.\n\nDa je srećom nju upozn’o,\nk’o ja bi je obožav’o,\nnjenu mrzost, preziranje,\nljubavlju bi nagrađav’o."
  },
  {
    "id": "470",
    "title": "Nedelja",
    "author": "Đura Jakšić",
    "content": "Sa tornjeva nedeljnicu\nprvo zvono kad označi,\nsvaka majka svoju decu\nu svečano preoblači.\n\nDrugo zvono kad zazvoni,\nmajka s decom u hramu je;\nPobožno se mole oni -\ni Bog njine molbe čuje.\n\nKad oglasi nedeljnicu\nzvono treće, starac stari\nslabu vodi on dečicu,\nkojom tuga gospodari.\n\nKuda starac decu vodi?\nKuda li će za njim mladi?\nIde ćerku da pohodi\nsa sedmoro unučadi.\n\nGroblju ide, Boga moli\nsa sedmoro siročadi:\nSebi ćerku da izmoli,\nnjima majku da povrati.\n\nTu se silna suza roni,\nde se majka oplakuje,\npobožno se mole oni,\nal im molbe Bog ne čuje."
  },
  {
    "id": "471",
    "title": "Osećam",
    "author": "Đura Jakšić",
    "content": "Osećam mišicu snažnu i jaku,\nu srcu krvi, u krvi boj,\npa gde je časak?.. U tome času\nda prsne krvca za narod moj.\n\nO, gnjili svete, truleži sramna!\nSkapaćeš tako u miru tom,\nil će te neba vihar razgorit\nil božja gneva grmeći grom.\n\nIl će ti Marko kad jednom dođe\ns topuzom žića zgaziti tek?...\nIl padaj, majko sveta i ljudi,\nil rađaj ljude il rađaj vek."
  },
  {
    "id": "472",
    "title": "Osmeh",
    "author": "Đura Jakšić",
    "content": "Volim slušat' morskijeh talasa\nstrahovitu smrtonosnu jeku,\ni noževa krvožednu seku,\ni lajanje nesnošljivih pasa;\n\nVolim čuti groma lelek pusti,\ni urlanje lavova svirepo\nnego osmeh umereni lepo\ns čovečijih tankih slušat' usti.\n\nMore davi, strašno lav ujeda,\nsablja seče, grmeć' grom obara\nal' toliko pokora ne stvara,\nkao osmeh čovečijeg jeda."
  },
  {
    "id": "473",
    "title": "Otadžbina",
    "author": "Đura Jakšić",
    "content": "I ovaj kamen zemlje Srbije,\nšto preteć suncu dere kroz oblak,\nsumornog čela mračnim borama,\no vekovečnosti priča dalekoj,\npokazujući nemom mimikom\nobraza svoga brazde duboke.\n\nVekova tavnih to su tragovi,\nte crne bore, mračne pećine;\nA kamen ovaj, kô piramida\nšto se iz praha diže u nebo,\nkostiju kršnih to je gomila\nšto su u borbi protiv dušmana\ndedovi tvoji voljno slagali,\nlepeći krvlju srca rođenog\nmišica svojih kosti slomljene, —\nda unucima spreme busiju,\noklen će nekad smelo preziruć\ndušmana čekat čete grabljive.\n\nI samo dotle, do tog kamena,\ndo tog bedema,\nnogom ćeš stupit možda, poganom.\nDrzneš li dalje? . . . Čućeš gromove\nkako tišinu zemlje slobodne\nsa grmljavinom strašnom kidaju;\nRazumećeš ih srcem strašljivim\nšta ti sa smelim glasom govore,\npa ćeš o stenja tvrdom kamenu\nbrijane glave teme ćelavo\nu zanosnome strahu lupati . . .\nAl' jedan izraz, jednu misao,\nčućeš u borbe strašnoj lomljavi:\n\"Otadžbina je ovo Srbina!\" . . ."
  },
  {
    "id": "474",
    "title": "Padajte braćo",
    "author": "Đura Jakšić",
    "content": "Padajte, braćo, plin'te u krvi!\nOstav'te sela nek gori plam!\nBacajte sami u oganj decu!\nStresite s sebe ropstvo i sram!\n\nGinite, braćo, junaci, ljudi!\nZa propast vašu svet će da zna...\nNebo će plakat dugo i gorko,\njer neće biti Srbina...\n\nMi nesmo braća, mi Srbi nesmo!\nIli vi neste Nemanjin soj?\nTa da smo Srbi, ta da smo ljudi -\nta da smo braća - oh, bože moj!...\n\nTa zar bi tako s Avale plave\ngledali  ledno u ognjen čas?\nTa zar bi tako, oh, braćo draga,\nta zar bi tako prezreli vas?...\n\nPrezrite bratstva pokor i kletvu,\nšto nebo dade, pogaz'te vi!\nTa nije l' grešno, nije li grozno:\nkrv dece vaše gledamo mi!...\n\nA gde je pomoć il' suza bratska?\nIl' \"Juriš, rode, za brata svog!\"?...\nU veljoj bedi, smrti i krvi,\ndanas vas, same, ostavlja bog!...\n\nAl' opet, grešan, grešno sam prevo\nranjeno srce naroda mog!\nTa Srbin kipi, kipi i čeka -\nal' ne da đavo... il' ne da bog!"
  },
  {
    "id": "475",
    "title": "Pijem",
    "author": "Đura Jakšić",
    "content": "Pijem, pijem... al' u piću\njoš se nikad ne osme'nu' -\nkao da je rujnim vinom\nbog polio hladnu stenu!\n \nPosrne l' mi katkad noga,\ndružina se luda smije, -\nal' se brzo smeha trza,\nko od jeda ljute zmije...\n \nA ja pijem, jošte pijem...\nU tom mi se srce para...\nĆuteći se samo igram\nljutim vrhom od handžara..."
  },
  {
    "id": "476",
    "title": "Putnik",
    "author": "Đura Jakšić",
    "content": "Uvek na opazu\nkud čovek ne brodi\nbirajući stazu\nkoja sreći vodi.\n\nGledi staze redom:\nOvom neću ići;\nIdem pravo sredom\npre ću k meti stići.\n\nI polazi s Bogom\nputem putnik mladi,\nmladom, lakom nogom\npo cvetnoj livadi.\n\nŠto je drugom tesko,\nlako je za njega,\nsrce mu s' vitesko\nne strasi nicega.\n\nPo bregovi tuđi\nko žerav se sija,\nide pevajuci\na znoj ga probija.\n\nSa junačkim skokom\nsve bede obara,\npred njegovim okom\nsve se u raj stvara.\n\nMnogo je obišo\nsveta pregolema,\ni doma bi išo\nal već doma nema.\n\nMira meni treba,\nsnaga mi je pala,\na zaradit hleba\nruka j' malaksala.\n\nAh! al' nigdi stanka,\nnigdi za meneka!\nStarost me nejaka,\nstarost mene čeka!\n\nI sa tugom veljom\nlaća štap opeta,\nno ne s onom željom\nupoznati sveta.\n\nUpozna ga dosti,\nne treba mu više,\nsve mu već pakosti\no grudi razbiše.\n\nVrane njemu kose\npostaše srebrne,\ndobro noge nose\nda u grob posrne.\n\nZbogom, svete beli!\nJa stazu izbira,\nduša dalje želi,\ntelo ište mira.\n\nI sve na opazu\ndalje putnik hodi,\nrado sledi stazu,\nkoja grobu vodi..."
  },
  {
    "id": "477",
    "title": "Spomen",
    "author": "Đura Jakšić",
    "content": "Mračna mi je tesna soba,\nsenka crnog groba.\n\nU sobici ništa nema,\ndo tišina nema.\n\nI još jedna tamno gori,\nkraju sveća skori;\n\nNa samrti silno s' bori,\nhoće da izgori.\n\nSpomen to je crne noći,\nkad će grobu poći.\n\nNa samrti kad je mila\nmajka moja bila.\n\nKandilo bi užeženo,\nbledo lice njeno -\n\nBeše tamno osvetljeno\ntelo pokriveno.\n\nPočivaše k'o u sanu.\nAh, moj beli danu!\n\nAh, tek što mi, dane, granu,\nveć me, samca, manu!\n\nSam na svetu, samac bez pomoći,\nsam se verem po crnojzi noći,\n\nI uzdišem u teškojzi zloći;\nKad će krajnji — kad će časak doći?"
  },
  {
    "id": "478",
    "title": "Staze",
    "author": "Đura Jakšić",
    "content": "Dve preda mnom staze stoje:\nJedna s cvećem, druga s trnjem;\nGvozdene su noge moje:\nIdem trnju da se vrnem.\n\nJa ustupam cveća staze\nkojima je noga meka;\nNek po cveću žene gaze,\na trnje je za čoveka!"
  },
  {
    "id": "479",
    "title": "Šta će",
    "author": "Đura Jakšić",
    "content": "Šta će u lepom vrtu\nuveo, bačen cvet?\nNa svetu nikog nemam —\ntreba li mene svet?...\n\nIšao sam dalje, dalje,\nljubavi trazeć' hlad,\nda u tom hladu umrem,\nčezneći, stranac mlad.\n\nMloga mi lepa moma\ndarova pogled svoj;\nal' jedva što bejaše...\nO, bože, bože moj!...\n\nPrvi je pogled ošto\nU srcu urezan;\nmlađanih mojih leta\novo je bio san.\n\nO njom sam samo snevo,\nona mi beše sve:\nneka me ona voli,\na svet prezire.\n\nSvet mi je ona bila,\nja nebo, sunce njoj;\nal' preka sudba htede...\no, bože, bože moj!...\n\nU ovu goru zađoh,\nu strani zavičaj,\nne gledam njena lice,\nnjenoga oka sjaj.\n\nSamo se sećam raja\nmladog života svog,\nsvakog poljupca, glasa,\npogleda njezinog;\n\npa tiho tužim, venem\ni kunem život svoj\nU ovoj pustoj gori...\no, bože, bože moj!"
  },
  {
    "id": "480",
    "title": "Što ne piješ",
    "author": "Đura Jakšić",
    "content": "Što ne piješ vino,\nk'o što si ga pio?\nDosad sam ga pio,\nsad sam ostavio.\n\nŠto si tužno tako\nzabrinuto seo?\nJer sam sve dojako\nbio preveseo.\n\nŠto ne igraš kolo,\nono srpsko lako?\nJer sam ti obol'o\nvrlo, vrlo jako.\n\nŠto ti j' čelo mlado\nu bore sabrato...?\n- Sinoć mi je zlato\ngrobnici predato.."
  },
  {
    "id": "481",
    "title": "Veče",
    "author": "Đura Jakšić",
    "content": "Kao zlatne toke krvlju pokapane,\ndole pada sunce za goru, za grane.\nI sve nemo ćuti, ne miče se ništa,\nta najbolji vitez pade sa bojišta!\n\nU srcu se život zastrašenom taji\nsamo vetar huji… To su uzdisaji…\n\nA slavuji tiho uz pesmicu žale\nne bi li im hladne stene zaplakale.\nNemo potok beži – ko zna kuda teži?\nMožda grobu svome – moru ‘lađanome!\nSve u mrtvom sanu mrka ponoć nađe,\nsve je izumrlo – sad mesec izađe!…\nSmrtno bleda lica gore nebu leti…\nPoginuli vitez… eno se posveti!…"
  },
  {
    "id": "482",
    "title": "Zašto me ne ljubiš",
    "author": "Đura Jakšić",
    "content": "Zašto me ne ljubiš,\nmog života raju?\nBez ljubavi časi\nšto da propadaju?\n\nZašto noći čarne\nu samoći stojiš?\nŠto grudi nemarne\nsa studenju gojiš?\n\nPotamneće lice\ni te oči crne;\nohladneće srce,\nkad zima nagrne.\n\nSve tvoje lepote,\nmiline i slasti,\nsve što srce hote,\ndostaće propasti.\n\nPa zato ne gubi\nsvog proleća dane:\nVeć me grli, ljubi,\ndok nas ne sahrane."
  },
  {
    "id": "483",
    "title": "Brzo se sakrij u mene",
    "author": "Enes Kišević",
    "content": "Brzo se sakrij u mene.\nJa ću se u tebe skriti,\nda ne znam tko sam ja,\nda ne znaš tko si ti.\n\nSva se u mene zavuci,\nvani se zima sprema,\nto smrt nas naša traži,\ni vidi da nas nema."
  },
  {
    "id": "484",
    "title": "Između dva krika",
    "author": "Enes Kišević",
    "content": "Čovjek sam, i ništa ne znam.\nMožda bih ti više mogao reći\nda sam svjetlo što se gnijezdi\nu očima tvojim..\n\nJer da sam i jelen, i jasen u planini\nzbog tebe bih sišao među ljude,\nzbog tebe bih poželio imati ovo tijelo,\nkoje sve manje nosim kao teret.\n\nDobro je što nisam niknuo\nu nekom poljupcu prije,\nili poslije tvoga daha.\nDobro je što sam se zadesio\nu istom svijetu sa tobom.\n\nOvaj kratki izlet na zemlji\nu meni već prerasta\nu jedno sveopće viđenje s tobom.\nMa gdje bila na svijetu,\ndobro je znati da jesi.\n\nKrikom me moja roditeljka\nk tebi donijela,\ni krikom ću nebo prepoloviti\nkad se budem otkidao od očiju tvojih."
  },
  {
    "id": "485",
    "title": "Jabuka",
    "author": "Enes Kišević",
    "content": "Jabuka jedna neobrana\njoš se drži na grani.\nTako je zrela, tako je sočna,\nda oči naprosto mami.\n\nNitko ne gleda opalo voće,\nnogama gaze po njemu\ni svi se upinju, svi imat hoće\ntu sladost osamljenu.\n\nPalo je lišće, pale su kiše\ni snijeg već po njoj pada.\nA ona blista u goloj krošnji\nk'o sunce iznad grada.\n\nO što li misli u svojoj ljepoti,\nta zavisti crvena meta?\nMožda se njena nebeska rumen\ndoziva utrobe cvijeta?\n\nPenju se djeca, klipaju starci,\nvjetru se rose zubi.\nJoš nitko ne prođe a da se na nju,\nkamenom ne baci grubim.\n\nI svijet se kupi, rukave suče,\n\"Tresite!\" - naređuju vlasti.\nA ona stoji, žarom boji,\nniti ne misli pasti.\n\nPadoše sjekire, padoše riječi,\nuz krik se stropošta deblo.\nI gle, sve oči padoše k zemlji,\na jabuka padne u nebo."
  },
  {
    "id": "486",
    "title": "Kao svjetlost bez glasa",
    "author": "Enes Kišević",
    "content": "Samo da se uz tebe budim,\nmeni na svijetu ne treba više.\nDa svaku tvoju mijenu slutim,\nda zrak u tvojoj blizini dišem.\n\nSamo da tiho uz tebe šutim\nprisutan kao svjetlost bez glasa.\nI da ti oči očima ćutim,\nkao da ću te izgubiti sad,\novoga časa."
  },
  {
    "id": "487",
    "title": "Korijen s krilima",
    "author": "Enes Kišević",
    "content": "Dugo sam letio u prazno.\nTreba na zemlju stati.\nUspravno iz nje rasti,\nuspravno umirati.\n\nPtice su šumi krila,\na šuma pticama korijen.\nList ne leti od sebe,\non biva olujom gonjen.\n\nPod zemljom i u zraku\nu isti mah drveće živi.\nDrvo je most što diše\nizmedju mrtvih i živih.\n\nI kada ogole grane,\ncvrkut ih zazeleni.\nJa ništa rekao nisam:\nto jasen šumi u meni."
  },
  {
    "id": "488",
    "title": "Nakit za dragulje",
    "author": "Enes Kišević",
    "content": "Koliko bi se\nriznica kraljevskih\nljepotom tvojom\nokititi htjelo.\n\nKolike bi se vile\nu svile pretvorile\nsamo da ti dodirnu tijelo.\n\nO koliko bisera\nna dnu mora\no vratu tvome sniva.\n\nAl ruke se moje\nkao dvije zmije,\nsklupčane gnijezde\noko tvoga krila."
  },
  {
    "id": "489",
    "title": "Neki stid",
    "author": "Enes Kišević",
    "content": "Na zlo sam odavno već okornjačio,\njoš jedino dobrota čista mene gane.\nO pete sam zavist okačio.\nCvijetom moje zarasle su rane.\n\nSvaka himna meni je daleka.\nDrugima sam kao samom sebi.\nMržnje sve, od ovoga svijeta,\nljubav moju potopile ne bi.\n\nPa ipak se katkad činim slabim,\nkad od srca um mi se otima.\nSam pred sobom ja oborim glavu\nne znajući kud bih sa očima."
  },
  {
    "id": "490",
    "title": "Ona",
    "author": "Enes Kišević",
    "content": "Iza njena čela šumi vasiona,\nsijaset svjetova iz ponora sja se,\ndva sunca joj resi kruna misaona,\npred ljepotom njenom svemiri se gase."
  },
  {
    "id": "491",
    "title": "Otvoreni kavez",
    "author": "Enes Kišević",
    "content": "Nešto se divno dešava s nama,\nosjećaš li to i sama?\nU nama se pomiču neke granice\nšto su nas stezale godinama.\n\nI naša ljubav, ko ptica u kavezu\nkad joj otvoriš vrata,\nustreptala gleda u beskrajnu plavet,\ni od ljepote strah je hvata.\n\nVeć sama pomisao da je slobodna,\nda može zaparati visine modre,\nkavez joj čini većim od svemira,\nvećim od njene slobode."
  },
  {
    "id": "492",
    "title": "Pa to je krasno",
    "author": "Enes Kišević",
    "content": "Vani su padali pijanci\numjesto snijega.\nBio je siječanj, ili januar?\nNe sjećam se više.\nPozvan u tuđi stan\nsjedim u njezinoj sobi bez svjetla,\nona u opasnoj dobi,\na ja poput pijetla,\npričam joj pjesme.\n\nOna se divila:\nbedrima, dojkama, kukovima...\nSvim svojim sokovima,\nona se divila mojim stihekima,\na ja sam pio vinjak.\nI jedino što je znala reći:\n- Pa to je krasno.\n\nI meni je sve bilo jasno.\nI užasno. I strašno. I žao.\n\nI sva bih blaga dao\nda mi se vrate riječi\nšto sam joj reko,\nali bilo je već kasno.\n\nOna je ležala pored kamina,\ni kao da se kaje,\nrumena od vatre vina\nplakala je.\n\nI ne hoteći, griješila je\nmilujući jastuk,\nmisleći pritom da sam vuk\nkoji će skočiti,\na ja sam bio pozvan,\nako se ne varam,\nu ovaj stan tek nešto popiti.\n\nI sjedio sam potpuno miran.\nDosada je glodala tišinu.\nVatra se jarcala u kaminu...\nA ona je pričala o svojoj mački,\ni o ludnici u diskiću,\ni o nekom crnom mladiću\nkoji ima kola i deset milijuna na knjižici...\n\nI meni je sad stvarno\nsve bilo jasno,\ni rekao sam djevojčici:\n- Pa to je krasno.\nTo je, zaista, krasno.\n\nI otišao sam padajući\nsa snijegom po ulici.\n\nA to je, zaista, krasno!"
  },
  {
    "id": "493",
    "title": "Posle kruga",
    "author": "Enes Kišević",
    "content": "Da sam te sreo poslije kruga\nkad sam se vraćao tebi,\nbio bih tvoj vjerni sluga,\nništa se mijenjalo ne bi.\n\nAl ja sam bio radoznao,\nhtio sam spoznati krug,\nletjet još nisam znao,\na put je bio predug.\n\nI letio sam kao pčela,\nomamljen mirisom cvijeta,\nduša mi je pobjeći htjela,\nod tijela i od svijeta.\n\nI padajući naučio sam,\nkako se podiže sam,\nuzdižući se padao sam\npa sad i koračati znam\n\nAl još mi duša mira nema,\njoš kružim navikom kruga,\njoš uvijek pjesmom pripadam svima,\nal samo orla imam za druga."
  },
  {
    "id": "494",
    "title": "Sijeda djeca",
    "author": "Enes Kišević",
    "content": "Sve to što čovjek stvori\nto još se sagraditi može,\nali oni ruše i ono\nšto Ti si stvorio, Bože.\n\nPodijelili su i Tebe\nda lakše vladaju nama.\nO, kad bi mogli i zrak bi\nsapeli granicama.\n\nKako je čovjek mali,\nkako zarasto u mržnji,\na grana ruža miriše\ni ruci koja je skrši.\n\nKako plakao ne bih,\nta puklo bi srce i svecu\nkad vidim da Majke na svijet\nrađaju sijedu djecu.\n\nZa kakav mir mi je ginut\nkad mir oduvijek postoji,\non bi se i sada čuo\nda ne zveckate oružjem svojim.\n\nZa koju mi zemlju je pasti\nkad ja sav pripadam zemlji,\ni sve nedužne žrtve\nsahranjene su i u meni."
  },
  {
    "id": "495",
    "title": "Ti pišeš",
    "author": "Enes Kišević",
    "content": "Ti pišeš\nkako se treba igrati i igrati,\na meni kažeš:\nSakupljaj te igračke!\n\nTi pišeš\nkako treba maštati i maštati,\na ne vidis od nosa ni bijele mačke.\n\nTi pišeš\no nekoj slobodnoj slobodi,\na meni:\n-Mir! Tišina!' - vičeš.\n\nTi pišeš\nkako sunce dan u šetnju vodi,\na vani najobicnija noć je,\npjesniče.\n\nTi pišeš\no nekoj tamo sreći,\no nekoj ljubavi,\ni nekom miru...\nA ja i noćas sam moram leći.\nLaku ti noć , pjesmo na papiru!"
  },
  {
    "id": "496",
    "title": "U nama su samo oči žive",
    "author": "Enes Kišević",
    "content": "Nismo mi to što naša tijela hoće,\ni što se sada u jednom grču lome,\nmi ljubavi smo samo dvije samoće\nu životu ovom providnome.\n\nKo oka dva što zajedno gledaju,\na jedno drugo nikada ne vide.\nKo oka dva što sjaj prelijevaju,\ni plaču, i snivaju stvari posve vidne."
  },
  {
    "id": "497",
    "title": "Akordi",
    "author": "Jovan Dučić",
    "content": "Slušam u mirnoj ljubičastoj noći\ngde šušte zvezde; I meni se čini\nda često čujem u nemoj samoći\npevanje sfera na toploj vedrini.\n\nI čujem tiho u osami tako\nvečiti šumor iz zemlje i svoda;\nI slušam dugo, nemo i polako,\nte reči lišća i taj govor voda.\n\nI ja razumem te glase što huje,\ntaj jezik Bića i taj šapat stvari...\nČesto sve stane, još se samo čuje\nkucanje mog srca. No isti udari\n\nČuše se šumom, mirno zakucaše\nudar za udarom, iz stabla; I jasno\nkucnu iz crne rogozi i šaše -\nduž celog polja... Najzad, mnogoglasno,\n\ndole, pod zemljom! Negde u dubini\njednakim ritmom, kao muklo zvono,\nogromno srce začu se u tmini:\nUdari mirno, tiho, monotono."
  },
  {
    "id": "498",
    "title": "April",
    "author": "Jovan Dučić",
    "content": "Dažd minu kao posle gatke;\nSvod sliči polju punom ruža;\nOdasvud glasi divlje patke,\nzeleno brdo puno spuža.\n\nZadnji pram magle negde puši,\nkroz močvar vrište luda jata;\nŽut potok s brega pesak ruši,\nsunčevo zlato sja iz blata.\n\nSpram svoda zračna i duboka\njutros se rodi, s pesmom žabe,\nU čaši prve visibabe,\nApril, s dva krupna modra oka."
  },
  {
    "id": "499",
    "title": "Ave Serbia",
    "author": "Jovan Dučić",
    "content": "Tvoje sunce nose sad na zastavama,\nti živiš u besnom ponosu sinova;\nTvoje svetlo nebo poneli smo s nama,\ni zore da zrače na putima snova.\n\nJoš si uz nas, sveta majko, koju muče;\nSve su tvoje munje, u mačeva sevu,\nsve u našoj krvi tvoje reke huče,\nsvi vetri u našem osvetničkom gnevu.\n\nMi smo tvoje biće i tvoja sudbina,\nudarac tvog srca u svemiru. Večna,\ntvoj je udes pisan na čelu tvog sina,\nna mač njegov reč ti strašna, neizrečna.\n\nMlekom svoje dojke nas si otrovala,\nu bolu i slavi da budemo prvi;\nJer su dva blizanca što si na svet dala -\nmučenik i heroj, kap suze i krvi.\n\nTi si znak u nebu i svetlost u noći,\nkolevka i groblje, u odeći sunca;\nTi si gorki zavet stradanja i moći,\njedini put koji vodi do vrhunca.\n\nMi smo tvoje trube pobede, i vali\ntvog ognjenog mora i sunčanih reka;\nMi smo, dobra majko, oni što su dali\nSvagda kaplju krvi za kap tvoga mleka."
  },
  {
    "id": "500",
    "title": "Beskrajna pesma",
    "author": "Jovan Dučić",
    "content": "Vi što se još niste javili iz gnezdâ,\nČija srca trepte još u kaplji rose,\nČiju strasnu dušu još vetrovi nose,\nI čiji dah topli struji s mirnih zvezda –\n\nKad nebrojne oči otvorite, kada\nPružite spram sunca bezbroj svojih ruka,\nSve šume bez konca i mora bez luka\nVaš svetli dolazak pozdraviće tada.\n\nI svi poplavljeni u sunčanoj kiši,\nTamo, gde maločas, u trenuti strašne,\nZbacismo odeću i sandale prašne,\nStajaćete bolji, silniji i viši.\n\nTako opijeni već od prve čaše,\nU ekstazi zvuka i sjaja što pline –\nPružićete brazdu da svirepo mine\nNjivom, gde još čami zimsko zrno naše.\n\nAli ko će tada biti među vama\nU taj dan bez sumnje, bez bola, bez sene,\nNevidljivom niti privezan za mene,\nDa odvojen stane među hiljadama?\n\nI kao ja nekad u danima ovim,\nU večernjoj nemoj agoniji mora,\nDa donese, mračnu, kao pesmu bora,\nStaru pesmu tuge međ ljudima novim?\n\nDa ispunjen dugim sutonom i strahom,\nPotomak mog bola, strasno kao i ja,\nDigne svoj glas, sjajan, kao što se sija\nMlečni Put pokriven usijanim prahom…\n\nNo tom večnom bolu i toj tamnoj sreći\nI reč jednu novu ako bude dao –\nKo će znati da sam nekad iščezao\nJer tu reč čudesnu ne umedoh reći!"
  },
  {
    "id": "501",
    "title": "Bogu",
    "author": "Jovan Dučić",
    "content": "Nikad se nisam na te bacio kamenom,\nniti u svome duhu tvoj sjaj odricao;\nI svoj put pređoh ceo sa tvojim znamenom,\nsvugde sam tebe zvao i svud te klicao.\n\nIz sviju stvari ti si u mene gledao,\ntvoj gromki glas sam čuo u morskom ćutanju...\nS bolom pred noge tvoje svagda se predao,\nsamo za tvojim žiškom sledio putanju.\n\nA od tebe se nikad nisam odvajao,\nstoga i ne beh samac u dnu svih osama...\nZbog tebe sam se kleo i za te kajao,\nkad padne gorko veče po gorskim kosama.\n\nU mašti sam ti bele svud crkve zidao;\nI za molitve sam tvoje u zvona zvonio;\nZa tvoga blagog Sina i ja sam ridao;\nI đavola sam crnog s tvog krsta gonio.\n\nA ti što sazda sunca i plod oranice,\nbio si samo Slutnja, bolna i stravična:\nJer svaka Istina duha znade za granice,\njedino naša Slutnja stoji bezgranična."
  },
  {
    "id": "502",
    "title": "Bor",
    "author": "Jovan Dučić",
    "content": "Golem i mračan, neveselo,\nStoji, bezimen kao travka;\nU njemu huči gorsko vrelo,\nI noću prespi jedna čavka.\n\nUsamljen večno, strašna grmen,\nU prvi sunčev trenut sjanja,\nNiz ozarenu baci strmen\nCrni sen svoga očajanja.\n\nA noću nebu zavihori,\nKad zna da bolno sve zanemlje –\nI zvezdama po svu noć zbori\nGorke samoće ove zemlje."
  },
  {
    "id": "503",
    "title": "Bregalnica",
    "author": "Jovan Dučić",
    "content": "Opraćemo tobom oči našoj deci,\nI čelo proroka u trenuti sudnje,\nReko koja posta u mačeva zveci\nSvetlom međom izmeđ istine i bludnje.\n\nKao varnica si izbila iz mača,\nI svoj put prosekla između dva doba;\nI digla sve ognje iz svog sjajnog droba,\nDa bi jedan narod zano kud korača.\n\nVodo vapijućih u velikoj noći,\nOsvetljenim putem sada ide pleme;\nNa rukama punim pobedničke moći\nNosi svoje rodno nebo, kao sleme.\n\nSveta reko gde se oglednula slava,\nOmađijan narod doneo je na te,\nS pobožnošću žreca i gordošću lava,\nSvoje bele orle i svoje penate.\n\nTvoj luč sevnu da se uždi oreola;\nI nosiš, do juče nepoznata nikom\nSve sunčane mreže i zvezdana kola;\nI vriš pod ognjištem i pod žrtvenikom.\n\nKao tvoje ždrelo što ne zna da skrene,\nI međe su srca nemenljive, preke:\nNaša duša ima boju naše stene,\nI naša krv teče kud i naše reke."
  },
  {
    "id": "504",
    "title": "Bukva",
    "author": "Jovan Dučić",
    "content": "Celo je nebo u nju stalo,\nSenke joj kao provalije;\nI sve je polje za nju malo,\nI potok mrava iz nje lije.\n\nProlaze kroz nju sjajne vreže,\nI jedan crni refren zloći;\nJejina jedna tu sad leže\nNovog i strašnog cara noći.\n\nStoji pod suncem koje daždi\nTvrđava usred polja naga.\nA grom jedanput kad je zaždi,\nNestaće kao bog, bez traga."
  },
  {
    "id": "505",
    "title": "Car",
    "author": "Jovan Dučić",
    "content": "Ceo dan sunčani zvone bučna zvona,\nSva je Prizren gradska otvorio vrata,\nKad javiše trube da iz Avinjona\nStižu poklisari, tri papska prelata.\n\nOd mora gde rastu limuni i narde,\nSvim putem stajahu, kao mirne jele,Carski\nkopljanici, strelci, halebarde;\nCar primi misiju na vrata kapele.\n\nZatim u dvorani, Car, logotet carski,\nI sva sjajna svita, stajahu dok sroči\nPozdrav na latinskom mudri biskup barski.\n\nImperator nebu podignuvši oči,\nSvečano na pismu tu prelomi sada\nPečate nad strašnom sudbom Carigrada."
  },
  {
    "id": "506",
    "title": "Carica",
    "author": "Jovan Dučić",
    "content": "Ti si lepa naša carica u kruni,\nS deset dubrovačkih paževa; i greje\nS tebe sjaj dragulja što donese puni\nU Kotor brodovi s Kipra i Moreje.\n\nOrli od bisera leže po tvom skutu,\nKrsti po stiharu, i safiri vratom;\nMirise Istoka ostavljaš po putu;\nTvoga konja vode potkovana zlatom.\n\nSve crkve u carstvu tvoje ime zbore,\nI naše velmože i naši vazali\nGledaju te s čežnjom i sa strahom dvore.\n\nDok ti gledaš kao paž plašljiv i mali,\nKako jedna briga, tanka kao para,\nPređe preko čela krunisanog Cara."
  },
  {
    "id": "507",
    "title": "Čednost",
    "author": "Jovan Dučić",
    "content": "Dokle spavaš jedna ruka nevidljiva\nBrižno svu noć vaja tvoje male dojke,\nBriše i popravlja, i vuče, i sliva,\nKreće mirne crte i pravi uvojke.\n\nI postavlja boje s večite palete\nNa vrh dojki i na usne nasmešene;\nTka mrežicu oka punu zla i sete;\nPrede vlas i giblje talase i sene,\n\nI u dušu sipa sujetu; i smelo\nSvom magijom spola ozari vrhunce.\nI dok gradi svoje neizmerno delo,\nPristižu je jutra i podnevno sunce.\n\nAli prsti ruke neznane i čudne,\nNe miruju. Zalud: u telu duboko\nNe vri još mlad otrov želje nerasudne!\nNi glas da zasuzi, ni potamni oko.\n\nTako ravnodušna, mirna, ti si stala\nIzmeđ sveg i mene; sa strahom da ne bi\nSenka sumnje na te, kao porok, pala –\nDa nisi nad svačim, i cilj sama sebi."
  },
  {
    "id": "508",
    "title": "Čekanje",
    "author": "Jovan Dučić",
    "content": "Doći će i trenut poslednji i sveti,\nkada ćemo jednom, mirno čekajući,\nreći jedno drugom: već je vreme mreti,\nkao što se kaže: već je vreme kući.\n\nU horizont prazan gledajući tada,\nna ivici gde se mrak i svetlost deli,\nzamrznuće mirno suza zadnjeg jada,\njada što se nikad, nikad nismo sreli —\n\nu sunčana jutra tražeć jedno drugo\nkraj zelenih reka; ili noć kad brodi,\ni dok mesečina nepomično, dugo,\nleži hladna, bela, na zaspaloj vodi.\n\nDok je prilazio čas povratka sveti,\numorni, taj susret večno čekajući,\nkada ćemo reći: već je vreme mreti,\nkao što se kaže: već je vreme kući."
  },
  {
    "id": "509",
    "title": "Čežnja",
    "author": "Jovan Dučić",
    "content": "Nebesa su prazna; nemo veče slazi,\nnegde u aleji zadnji zračak blista,\nvenus arhaička sama je na stazi,\ngola, i sva stidna, bez smokvova lista.\n\nVeče će joj tiho da okupa telo\nu mirisu ruže i u čistoj rosi;\nMesečina mirno da posrebri čelo,\ni ponoćno inje da prospe po kosi.\n\nGola, ona čeka; a pogled, pun žudi,\nvapije u nebo, i strada, i moli!\nI dok stidno oko u nebesa bludi,\nčežnjom dršću prsa i udovi goli.\n\nTako noć prolazi tiho, jednoliko,\nvetar mesečinom zasipa i veje;\nSpi nebo i zemlja; i ne dozna niko\ntu pagansku ljubav sred mrtve aleje."
  },
  {
    "id": "510",
    "title": "Čovek govori Bogu",
    "author": "Jovan Dučić",
    "content": "Znam da si skriven u morima sjanja,\nali te stigne duh koji te sluti;\nNebo i zemlja ne mogu te čuti,\na u nama je tvoj glas od postanja.\n\nJedino ti si što je proturečno -\nkad si u srcu da nisi u svesti...\nNa kom se mostu ikad mogu sresti,\nsvemoć i nemoć, prolazno i večno!\n\nVodi li put naš k tebi, da li vodi?\nKraj i početak - je li to sve jedno?\nKo pečate ti čuva nepovredno,\nKo tvojim strašnim granicama hodi?\n\nJesmo li kao u iskonske sate\nnalik na tvoje obličje i danas?\nAko li nismo, kakva tuga za nas,\nako li jesmo, kakva beda za te.\n\nMoj duh čovekov otkud je i šta je?\nTvoj deo ili protivnost od tebe -\njer treće nema! Kraj tvog ognja zebe,\ni mrkne kraj tvog svetila što sjaje.\n\nSamotan svugde i pred svim u strahu,\nstranac u svome i telu i svetu!\nI smrt i život u istome dahu:\nVečno van sebe tražeć svoju metu."
  },
  {
    "id": "511",
    "title": "Ćuk",
    "author": "Jovan Dučić",
    "content": "Nad smrekom prva zvezda blisnu,\nČu se ćuk; negde voda zasja.\nPod kišom mraka žali kisnu,\nOmara dunu s crna klasja.\n\nU ponoć će na gluhom kopnu\nVečeras uštap da se rodi;\nI jedra noći da se popnu;\nI vazdušasti pođu brodi.\n\nSve vojske mraka kad otplove\nSpram mesečevog nemog luka,\nOvde će bolno još da zove\nZakaslu zvezdu glasić ćuka."
  },
  {
    "id": "512",
    "title": "Ćutanje",
    "author": "Jovan Dučić",
    "content": "Ostale su strašne reči nerečene,\nSamo tvoje oči, mirne kao tmina,\nOne su gledale i slušale mene;\nMoj bol na tvom uhu pevaše tišina.\n\nKakva himna srca, ta reč nerečena!\nTa reč što ne pozna bespuća ni bludnje!\nKad tišina zbori mesto nas, reč njena\nIma svu čistotu sna i bolne žudnje.\n\nTa blaga muzika ljubavi što ćuti,\nIma mir molitve u dubini duha:\nNikada se rečju laži ne pomuti,\nNit se glas poročni dirne našeg sluha.\n\nIdeja u nemi kamen uvajana;\nVera sva u suzi što neće da kâpi;\nTa zakletva što je u neznan čas dâna;\nI najviši zakon bola koji vapi."
  },
  {
    "id": "513",
    "title": "Dalmacija",
    "author": "Jovan Dučić",
    "content": "Sa kapele jedne, sa starog vrhunca,\nPolagano zvoni. Sve je mirno tako.\nNa vodama leži krv večernjeg sunca,\nDimi se, i hladi, i mrzne polako.\n\nAlbatros je jedan kružio nad vodom,\nZalutao amo ko zna s koga mora.\nI plamen dok hvata krvavijem svodom,\nI puši iz modrih maslinovih gora,\n\nGordo, sa daleko raširenim krilom,\nKružaše albatros… Beše u porfiri,\nSav pokriven zlatom i purpurnom svilom:\n\nIzgleda duh strasni Dioklecijana\nNad dragim se morem dalmatinskim širi,\nU sunčano veče jednog Carskog Dana."
  },
  {
    "id": "514",
    "title": "De Profundis",
    "author": "Jovan Dučić",
    "content": "Ti utehu čekaš. Ne, utehe nema:\nŠto utehom zovu, zovi zaboravom;\nJad istinski dubok nikad ne zadrema.\n\nRastrzana tako među snom i javom,\ngledajući kako nepomično bdije\ntaj Anđeo Stradanja nad tužnom ti glavom.\n\nTi želiš i čekaš. I ne znaš da nije\nni sad ispijena ta čemerna čaša,\ni svirepi otrov jedne ironije;\n\nI da će nas večno strasna prošlost naša\nu nemirne noći da trgne i seti,\nkao zveket lanca starog robijaša.\n\nSurovi će dani doći i uzeti\nsvaki po svoj deo od srca što bunca,\nšto želi, što moli; a ti ćeš se peti;\n\nPeti neprekidno, do kobnog vrhunca,\ngolom stopom, bleda, smrzla, jadno dete\npružajući ruke i vapijuć: Sunca!\n\nI tako ti dani bez sreće i mete,\nodnoseći svoj deo stradanja i suza,\nkao gavrani će kraj nas da prolete,\n\nI ne pokidavši ni jednu od uza\nšto nas vežu i sad za prošlost, što stoji,\nza nama i gleda na nas ko Meduza."
  },
  {
    "id": "515",
    "title": "Dosada",
    "author": "Jovan Dučić",
    "content": "Celo posle podne na mom pragu sedi\nDosada, i gleda nalakćena mene.\nOči su joj mutne, čelične, studene,\nA usne zamrzle i obrazi bledi.\n\nNe čuje se nikad da pomuti dahom\nNi trenut tišine za to celo doba.\nDan umire mirno: a moja je soba\nIspunjena čudnim slutnjama i strahom.\n\nI nemo i sporo osluškuje tada\nNeku tamnu jesen u duši, gde tako\nDan gasne bez tuge, bez svesti, polako…\nI čujem, u meni list za listom pada."
  },
  {
    "id": "516",
    "title": "Dubrovački arcibiskup",
    "author": "Jovan Dučić",
    "content": "Pod pločom u crkvi okana šarenih,\nU mitri, pod teškim pokrovom od zlata,\nSpi mlad s grbovima plemićskim po steni,\nArcibiskup Marin, sveti potestata.\n\nJoš je papski prsten na ruci što klonu\nOd mladih gospođa ljubljena toliko;\nI davno se više ne ču na amvonu\nOn, kog svi gledahu a ne sluša niko.\n\nŽene ne veruju od kad njega nije,\nI s plačem odstoje njegova opela –\nGde muževi plate po molitve dvije:\nJednu za mir duše, drugu za mir tela.\n\nPutniče, kada se opet vratiš domu,\nI u toploj sreći i jadu studenu,\nTi prisluži svetom Marinu; i k tomu\nLjubi svoga bližnjeg i njegovu ženu."
  },
  {
    "id": "517",
    "title": "Dubrovački barok",
    "author": "Jovan Dučić",
    "content": "Sela je za stari beli pijanino,\nDok u vrtu sporo pada mrak i kiša.\nKamin osvetljava goblene i ino;\nOseća se miris ruža i slatkiša.\n\nSluša sedu gospu samac u te sate\nStari knez Getaldić, njen ljubavnik prvi.\nO vratu mu visi krst Anuncijate,\nMeđ prstima burmut uzbuđeno mrvi.\n\nPre triest godina… gle i pesma ista!\nI knez izljubivši njene oči obe,\nPonudi joj ruku (tradicija čista!)\nMinuše za zastor od spavaće sobe.\n\nA oprezno tada za njima, u času,\nDva mala i bela Amora s kamina\nNapraviše jednu nevoljnu grimasu…\nDok mrak s kišom pada, setno, vrh džardina."
  },
  {
    "id": "518",
    "title": "Dubrovački epitaf",
    "author": "Jovan Dučić",
    "content": "Ova stara kuća sa grbom starinskim,\nS balkonom na Stradun, gde mirišu sade\nGodine i trulež hodnicima niskim,\nBeše nekad kuća kneza Paska Zade.\n\nPasko Zade beše alhimičar; dalje,\nPoznat pitagorist, zvezdar, moreplovac,\nĐak slavnog Vanini. – Pučanin, sin švalje,\nPosta plemić umom, a knezom za novac.\n\nLetopisi kažu: Beše mudrost sama…\nSto godišta življe za muze i pare…\nNo slast ženskog tela ne pozna, od srama\nUmre… sed ko ovca, malen kao jare…\n\nEpitaf: „Tu leži Pasko Zade, mili\nKnez… i tako dalje, uspomene jasne!\nJedini od ljudi s kim su uvek bili\nSvi muževi dobri i sve žene časne.“"
  },
  {
    "id": "519",
    "title": "Dubrovački karneval",
    "author": "Jovan Dučić",
    "content": "Ogroman karneval, kao more šumno,\nProsu se na Stradun; i ni tren da mine,\nSiplju već u bitci što poče bezumno\nKonfeti, poljupci, cveće, serpentine.\n\nSmeh, klicanje, žagor od hiljade maska.\nI zatim, najednom, jedna trenut tiha:\nTo domino (pesnik) gospođama laska\nS dve-tri ljupke strofe i frivolna stiha.\n\nŽagor. Zatim opet dva domina mlada\nKazaše dijalog pun nestašne šale.\nZaigra jeđupka, naga… A mrak pada;\nSvet s klicanjem pali šarene ferale.\n\nAli kad glas stiže da umrije Kata,\nMlada udovica, vest bejaše kobna:\nSve ulice behu puste za po sata…\nI sve pokri tuga i tišina grobna…"
  },
  {
    "id": "520",
    "title": "Dubrovački madrigal",
    "author": "Jovan Dučić",
    "content": "Večeras, Gospođo, u Kneza na balu,\nigraćemo opet burni vals, ko prije;\nS radošću na licu minućemo salu,\nkao da nikada ništa bilo nije.\n\nA zatim će doći veseli kadrili,\nmuzika će strasna da huji, ko bura;\nGospođe će biti u mletačkoj svili,\ngospoda u ruhu od crnog velura.\n\nZatim će vlastela u zbore da tonu!\nMlađi o junaštvu, pesništvu, i vinu,\nstariji o nebu, o starom Platonu,\ni o skolastici, Svetom Avgustinu.\n\nMi ćemo, međutim, sesti u dnu sale,\nu meke fotelje, ne slušajuć tezu,\ni napisaću vam, hitro, ko od šale,\njedan tužan sonet na vašu lepezu."
  },
  {
    "id": "521",
    "title": "Dubrovački pastel",
    "author": "Jovan Dučić",
    "content": "Gospodin Bartolo, vlastelin s Posata,\nDoctor in utroque i đak Salamanke,\nS čipkastom ko pena jakom oko vrata,\notmenog morala, ćudi vrlo tanke.\n\nPoznat je filosof, ljubavnik nad svima,\nI pesnik, kad treba. Gospar Bartoleo,\nPobedilac srca i na dvobojima –\nJednog dana spazi da je posto beô.\n\nDokle još u svome prsluku od svile\nPo koje pisamce opazi da ima,\nI malu maramu, ko zna koje vile,\nPunu poljubaca i punu parfima.\n\nHtede da se snuždi i da suze raspe,\nNo beše u žurbi. Brzo on je seo:\n„Gospođo kontesa, noćas… Kad sve zaspe,\nDoći ću. Addio, cara. Bartoleo.“"
  },
  {
    "id": "522",
    "title": "Dubrovački poklisar",
    "author": "Jovan Dučić",
    "content": "Zimi, tisuć šest sto… (sad svejedno koje),\nMenčetić, poklisar, beše u Versalju,\nDa učini smerno podvorenje svoje\nLuju Četrnajstom, milostivom kralju.\n\nU čast poslanika republike stare,\nI svetloga gosta, držali su bili\nTad u Trianonu briljantnu soare,\nS trupom Molijera, muzikom od Lili.\n\nSvu noć napudrane markizice male\nNa vrh cipelica satinskih i finih\nIgrahu menuet; i miris duž sale\nVejaše kô vetar od lepeza njinih.\n\nDok je gost, međutim, prešao u zboru\nS jednim kardinalom, pun rečite sile,\nCelo stanje crkve na Jadranskom moru:\nSve misleć na jednu cipelu od svile."
  },
  {
    "id": "523",
    "title": "Dubrovački requiem",
    "author": "Jovan Dučić",
    "content": "Taj dan tako tužno zvonila su zvona,\nBolnu neku pesmu iz metalnog grla.\nNasred katedrale ležala je ona,\nKao Iluzija koja je umrla.\n\nTako plava, tužna. U belom odelu,\nLegla je međ ruže i mirtino cveće.\nRedovi vlastele na dugom opelu\nStojali su nemo i držali sveće.\n\nU oknima crkve tiho, neosetno,\nPoče dan da gasne, kad svršiše setno\nDuge bolne psalme sveštenici sedi.\n\nA polazak kada zapevaše zvona,\nI kad mirno kovčeg podigoše bledi,\nTada, kao u snu, osmehnu se ona."
  },
  {
    "id": "524",
    "title": "Dubrovački senator",
    "author": "Jovan Dučić",
    "content": "Gospar Sabo, plemić, nekad đak Bolonje,\nUvek s perom noja i novom perikom,\nS ruhom od velura punog fine vonje,\nI s mačem što visi lepše nego ikom.\n\nMnoge svoje misli bacio je seme,\nI hrabro je brige prebrodio mnoge:\nPola veka opšte nosio je breme,\nI toliko isto nosio je roge.\n\nJednu noć vrativ se iz Velikog veća,\nPosle reči koje sve znaše da plene,\nPri plamenu dveju dogorelih sveća\nOtkri ljubavnika u ložnici žene.\n\nOtad gospar Sabo snuždeno korača,\nPo Stradunu koji žagori u tmuši:\nKod kuće je ljuta obesio mača,\nA na ulici je obesio uši."
  },
  {
    "id": "525",
    "title": "Dubrovačko vino",
    "author": "Jovan Dučić",
    "content": "More nepomično, mirno kao srma,\nLežaše pred vrtom. Samo mlaz fontana\nPrska. Dok iz modrog lavorovog grma\nViri bludno lice mramornoga pana.\n\nČu se strasna svirka. Zatim društvo celo\nJavi se u vrtu; sva su lica njina\nBila razdragana; sve beše veselo\nPosle dobrog ručka i perfidnog vina.\n\nI počeše igre, sve s nežnim dar-marom,\nIzvesna pometnja nastupi u činu:\nTu kapetan psalme citira sa žarom,\nA dominikanac svira mandolinu…\n\nGospođica Ana de Doce, već seda,\nČuvena sa strogih vrlina i tona,\nOkružena jatom dama, pripoveda\nJednu plavu priču iz Dekamerona."
  },
  {
    "id": "526",
    "title": "Dubrovnik",
    "author": "Jovan Dučić",
    "content": "Sav u zlatu, titan, riđ i modra oka,\nCar sluša reč Kneza u Velikom veću.\nU luci purpurna jedrila široka,\nCelo more pline posuto u cveću.\n\nCarski vitezovi, kneževi gospari,\nJedni prema drugim, kad se muklo začu\nPlašljiva reč Kneza; i mladi i stari\nSvi drže poglede na carevom maču.\n\nKovao ga Novak iz Hvosna; sentence\nPisa Vuk iz Risna; Sardo iz Firence\nOštrio ga na svom točilu da seva.\n\nBalčak je od jednog pretka Benvenuta,\nRezan tri godine; i tri ga je puta\nOtrovom trovao Srđ iz Gorničeva."
  },
  {
    "id": "527",
    "title": "Duša",
    "author": "Jovan Dučić",
    "content": "Zašto plačeš, draga, svu noć i dan ceo:\nIzgubljena sreća još je uvek sreća!\nI taj jad u duši što te na nju seća,\nto je jedan njezin zaostali deo.\n\nNe daj mutnoj suzi na sumorno oko:\nSreća nikad ne mre, ni onda kad nime.\nTaj eho kog jedva čuješ iz daljine,\nto još ona zbori u tebi duboko-\n\nU samotne noći, kad žalosno šume\nreke pune zvezda, gore pune sena...\nDo sluha ta pesma ne dopire njena,\nno duša je sluti, čuje i razume..."
  },
  {
    "id": "528",
    "title": "Dvoboj",
    "author": "Jovan Dučić",
    "content": "Najpre svog sokola pusti Vojnoviću,\nZatim knez Radića prhnu zlatna strela;\nI tad opaziše i Car i vlastela\nDa strela ne može da promakne tiću.\n\nTriput besne konje obukoše tade,\nPod teškim oklopom u srebrne pene;\nI kad caričina rukavica pade,\nVojnović je kopljem diže sa arene.\n\nTriput sedi vitez ka plemiću plavu\nJuriša, dok baci mač skrhan u travu,\nI dok pod njim pade teški konj proboden.\n\nTad dade mladiću kćerku punu čara,\nI sa sebe dare velikoga cara:\nZlatni pas za Serez i burmu za Voden."
  },
  {
    "id": "529",
    "title": "Ekstaza",
    "author": "Jovan Dučić",
    "content": "Ostaće daleko za mnom ovi puti,\nnestaće i ove suze kud i druge,\nja ću nove želje u svom srcu čuti,\nkao nove laste. U večeri duge,\n\nPrah srebrnih zvezda dok lagano pada,\ni s cveća se diže svila, kao kose,\nmoja nova ljubav rodiće se tada\nkao novi listak i nova kap rose.\n\nI kraj druge žene ja ću da se nadam,\ni da svoje srce rasipam i gubim:\nI opet misleć da prvi put stradam,\ni prvi put želim, i prvi put ljubim."
  },
  {
    "id": "530",
    "title": "Gama",
    "author": "Jovan Dučić",
    "content": "Ne! ta bolna ljubav koju srce naše\nSad kune u svome očajanju dugom,\nBeše možda mržnja koja nas vraćaše\nUvek u zagrljaj kobni jedno drugom.\n\nMi smo se ljubili mržnjom u to doba,\nČežnjivom i tamnom mržnjom. Vaj! što mučno\nBeše, kada jednom nesta i ta zloba\nKoja nas držaše dotle nerazlučno.\n\nNajzad, stisak ruke beznadežan, ledan!\nI mi tad metnusmo u očaju mnogom –\nCelu svoju dušu u poljubac jedan,\nI sav otrov mržnje u poslednje zbogom."
  },
  {
    "id": "531",
    "title": "Gnezdo",
    "author": "Jovan Dučić",
    "content": "Pletem svoje gnezdo iznad vaše glave,\nToplije od gnezda u orla i laste;\nVetar otme granu ili vlakno trave,\nA, ko cvet džinovski, ono ipak raste.\n\nSve mu mirne zvezde svetle kad se smrkne,\nI puno je sunca, kao čaša vina;\nZmija na po puta zastane da crkne,\nDržeć mrtvi pogled put naših visina.\n\nU gnezdu će biti sve ćutanje šuma,\nI sve pesme reka u jutru kad sviću,\nI sav strasni miris s rascvetanih huma –\nDokle zlatno perje raste mome tiću.\n\nPletem svoje gnezdo visoko nad vama,\nA još niko ne zna mesto toga gnezda –\nOno ide kao što nad obalama\nPutuje u nebu izgubljena zvezda.\n\nI po mirnom putu od mene do Boga,\nIde čudno gnezdo, kao bajka gola;\nA svi zvuci otud što dopru do koga,\nTo je glas još nikad nečuvenog bola."
  },
  {
    "id": "532",
    "title": "Gospod me seja",
    "author": "Jovan Dučić",
    "content": "Gospod me seja celo vreme\ni svud sam nova reč i znamen -\nu belom hlebu prvo seme,\nu tvrđavama prvi kamen.\n\nI prvi poljub zaljubljenih,\ni nož u ruci haramije,\ni molitva iz srca smernih,\ni san na pesku gladne zmije.\n\nGospod me seja pregrštima\npoljem što večna sunca plave,\nda budem njegov znak međ svima,\nnjegova zlatna truba slave.\n\nI brodolom u osvit vedar,\ni očajnikov krik za snagom;\nI na Libanu sjajni kedar,\ni strašna vojska pred Kartagom.\n\nGospod me seja celom šakom\nu času svetlu i golemu,\nda budem jutro danu svakom,\ni njegov glas i ključ u svemu.\n\nNa pustom putu atom praha,\nu nebu sunčev krug i slika,\nžižak u domu siromaha,\nsuza u oku mučenika."
  },
  {
    "id": "533",
    "title": "Gozba",
    "author": "Jovan Dučić",
    "content": "Kad prođu dani, ko će znati\nda kaže povest o njima —\nprolaze kao ludi svati,\nna belim i besnim konjima.\n\nJa rasuh pesmu kao more,\nsvi od nje zvuče gajevi;\nI blaga koja u dnu gore\nčuvahu ljuti zmajevi...\n\nMinu sa svojom svitom celom\ni ljubav s njenim bolima,\nsa paževima i sa velom,\nplačna u zlatnim kolima.\n\nA krv još puna žeđi besne —\nžeđ mača i kad miruje! —\nDa svakom čašom o pod tresne,\nkao kad tiran piruje.\n\nKao da u sjaj mojih voda\njoš suza nije kanula,\ni da je jutros s mladog svoda\nprvi put zora svanula."
  },
  {
    "id": "534",
    "title": "Hercegovina",
    "author": "Jovan Dučić",
    "content": "Naši će im vetri pepeo razneti,\nSpraćemo sa stene pogane im stope:\nZaboli smo koplje na velikoj meti,\nSad je put naš nalik na sunčane snope.\n\nPašće paučina na mečeve grube,\nA skromno će ralo opet da zasvetli;\nI kao što juriš sad oglase trube,\nUranke će mirne da javljaju petli.\n\nI poći će k slavi odmah od početka\nNov porod sve tragom naših legiona,\nBlažen, u kolevci on ču kako pretka\nPrati u legendu glas pobednih zvona.\n\nZnaće da je samo ona zemlja svetla\nGde nikad još nije pala suza srama;\nGde su deca na mač ime oca metla\nŠto živi u himni i u molitvama."
  },
  {
    "id": "535",
    "title": "Himera",
    "author": "Jovan Dučić",
    "content": "Pamtim te pute kud sam jedrio\nmorima što su večno zračila;\nČiji se vidik uvek vedrio,\na slutnja nikad ne pomračila.\n\nTaj arhipelag gde su cvetala\ntek otkrivena polja rumena,\ni himerična jata sletala\nna mladu brazdu prvog grumena.\n\nGde neprohodne šumske pagode\ndrže u nebu zvučne svodove;\nGde daju, kao svetle jagode,\nsve tajne sunca svoje plodove.\n\nPrvi put nebo tu zasijalo\nna ljudsku sreću i na bolove;\nHodismo tud gde sve je klijalo,\nsam Bog i ja kroz te dolove...\n\nJa odoh dalje novim lukama,\ndo zvezda brod je moj uzletao:\nA držim i sad još u rukama\nneki cvet crn što tu je cvetao."
  },
  {
    "id": "536",
    "title": "Himna pobednika",
    "author": "Jovan Dučić",
    "content": "Pobeda će preći sve puteve naše,\ni oglednuti se u dnu sviju reka;\nUmirućim dati kap iz svoje čaše,\na novorođenim kap otrovnog mleka.\n\nOva ista polja što krv jednih žali,\nurodiće drugim pričešćem i hlebom;\nI trag ovih istih sto su danas pali,\nvideće se sutra kako svetle nebom.\n\nJer docnije krupni ognjevi da planu,\ntreba iskra onih što umru u sjaju;\nSamo zore koje iz očaja svanu,\nprikažu grob pretka i put naraštaju.\n\nJer je otadžbina samo ono kuda\nnaš znoj padne gde je krv očeva pala;\nI plod blagosloven rađa samo gruda\ngde su mač zarđan deca iskopala.\n\nSamo buktinjama zbori se kroz tmine;\nu zrcalu mača budućnost se slika;\nPreko palih idu puti veličine;\nSlava, to je strašno sunce mučenika."
  },
  {
    "id": "537",
    "title": "Horda",
    "author": "Jovan Dučić",
    "content": "Mi nismo poznali vas po zastavama,\nni vaše heroje od lavova ljuće:\nSve na kolenima vukli ste se k nama\nnoseć mač ubice i luč palikuće.\n\nBez buktinja ide ta vojska što ćuti,\npožar sela svetli za marševe gorde...\nVaše gromke himne ne čuše nam puti:\nNemo ubijaju deca stare horde.\n\nPolomiste više kolevki, o srama!\nNego herojima otvoriste raka.\nPodaviste više njih u posteljama\nnego što ste u krvi srušili junaka.\n\nUzeli ste oči freskama sa svoda,\nglave kipovima heroja iz bajke;\nSpržili ste seme u strahu od ploda,\ni reč ubijali ubijajuć majke.\n\nPresiti se zemlja od krvavog vala,\nali vam pobeda ne osvetli lice:\nJer lovor ne niče s bunjišta i kala,\non je za heroje a ne za ubice."
  },
  {
    "id": "538",
    "title": "Hrišćansko proleće",
    "author": "Jovan Dučić",
    "content": "Vidik se krvlju sav zarubio,\nprvi kos peva tanko i tanje.\nAždaju sveti Đorđe ubio,\nsrebrnim kopljem baš u svitanje.\n\nKraj crkve čempres crn zagustio,\nHristovo jagnje ovca rodila,\ni Sveti Marko orla pustio,\ni Sveti Todor svog krokodila.\n\nGolubica u suncu sinula,\nsa lišća kaplju svete arije...\nDva apostola tud su minula\ns porukom sina čiste Marije.\n\nKraj reke zrače beli krinovi,\npada snop zraka s neba sredine:\nI sja oreol večni i novi\njagnjeta što gre preko ledine."
  },
  {
    "id": "539",
    "title": "Izmirenje",
    "author": "Jovan Dučić",
    "content": "I kada te život bolno razočara,\nI kada prestanu i želje, i snovi:\nOno što nam vrati jedna suza stara,\nVredi jedan život neznani i novi.\n\nPamti što je prošlo, s puno vere neme,\nKroz sve dane dugih stradanja i mena:\nČuvaj svoju prošlost za sumorno vreme\nKad se živi samo još od uspomena.\n\nPa ćeš da zapitaš jednom, i nenadno –\nNašto samo suze, našto boli samo?\nI šta da ikad žali srce jadno,\nKada je sve naše, sve što osećamo!"
  },
  {
    "id": "540",
    "title": "Jablanavi",
    "author": "Jovan Dučić",
    "content": "Zašto noćas tako šume jablanovi,\ntako strasno, čudno? Zašto tako šume?\nŽuti mesec sporo zalazi za hume,\ndaleke i crne, ko slutnje; i snovi\n\nU toj mrtvoj noći pali su na vodu,\nko olovo mirnu i sivu, u mraku.\nJablanovi samo visoko u zraku\nšume, šume čudno, i drhću u svodu.\n\nSam, kraj mirne vode, u noći, ja stojim\nko potonji čovek. Zemljom, prema meni,\nleži moja senka. Ja se noćas bojim\nsebe, i ja strepim sam od svoje seni."
  },
  {
    "id": "541",
    "title": "Jedne večeri u suton",
    "author": "Jovan Dučić",
    "content": "Nebesa behu mutna i razdrta,\nstuden u nemoj sobnoj polutami;\nI dopiraše iz samotnog vrta\nmuzika kiše. Mi smo bili sami.\n\nHujaše negde vetar oko vile\npesmu o tuzi. I ja gledah tako\nna njenom čelu i licu od svile,\ngde mutno veče umire, polako.\n\nMi besmo nemi; ali mi se čini\nto veče da smo u ćutanju dugom,\nsami i tužni u hladnoj tišini,\nsvu povest srca rekli jedno drugom.\n\nI tajne misli bolne i zloslutne,\ni strah od patnja kojih nema više...\nSlušajuć tako te večeri mutne\nvetrova pesmu i muziku kiše."
  },
  {
    "id": "542",
    "title": "Jesenja pesma",
    "author": "Jovan Dučić",
    "content": "Prvi vetri s cveća nose\nsve peteljku po peteljku,\nselice za gorske kose,\ni zvezde za crnu reku.\n\nA ništa me ne pogleda\njoš jedan put; Sve nestaje,\nsve se čudno ovde preda\novoj smrti koja sjaje.\n\nSve su oči zasenjene\ntihog mrenja tom lepotom;\nI svaka stvar što se krene,\nzažudi da umre potom.\n\nVaj, zna samo duh čoveka\ni za život i za mrenja:\nDve obale ushićenja,\nkoje plodi ista reka."
  },
  {
    "id": "543",
    "title": "Jutrenji sonet",
    "author": "Jovan Dučić",
    "content": "Mirišu jasmini i modri se lovor,\nU srebrnom jutru još spavaju žali;\nDuboko u školju čuo se je govor:\nTo zborahu prvi probuđeni vali.\n\nI osećam gde se budi, tihim šumom,\nUspavana duša stvari oko mene.\nI miriše more ribom; dok za humom\nSvod se stakli, širi, mru i zadnje sene…\n\nZnam, nekad kô dete, u svitanje zore,\nIstim ovim putem silažah na more,\nI svagda me sreo nestrpljiv šum vala.\n\nČujem i sad: huji ispod oštrih žala\nIsti stih, još isti što me nekad srete –\nStih iz strofe ko zna kada započete."
  },
  {
    "id": "544",
    "title": "Kad minu mesec",
    "author": "Jovan Dučić",
    "content": "Kad minu mesec žut za kosama,\ntada s nebeskih crnih ledina -\nkao kap pade ta reč jedina:\nTad pojmih šta je moja osama...\nI pojmih kao otet čarima,\nšta znači strah moj među stvarima.\n\nRazvije jutro kao plamene,\nhiljadu belih krila po moru,\na svetlom zemljom prospe znamene,\ni reči svud po belom mramoru.\nTad su pred tajnom što je morila,\nsva usta stvari progovorila.\n\nTvorče, kroz oluj i kroz ćutanje,\nslušam sve tvoje sjajne glasove;\nA čekam kad sve mineš putanje,\npoljem kroz naše svetle klasove,\nkraj puta k meni atomu skrivenom,\nda priđeš u te časove:\nI osloviš me pravim imenom."
  },
  {
    "id": "545",
    "title": "Kiša",
    "author": "Jovan Dučić",
    "content": "Nedelju dana dažd rominja,\nKorito rečno puno mulja;\nDosadno, gorko; i dan tinja,\nKao lampa bez kapi ulja.\n\nPo strejama po vazdan čuči\nGolublje jato, dok ne crkne;\nPrljava voda odsvud huči,\nI već od podne tiho mrkne.\n\nOkna se gase; i noć zija\nJeziva. Kanda u te dobi –\nNa pragu stoji vesnik kobi,\nA zidovi su puni zmija."
  },
  {
    "id": "546",
    "title": "Kob",
    "author": "Jovan Dučić",
    "content": "Srce sa svojim zlatnim ključima\nbije u brave tamne kapije,\ngde ćuti zla i nedokučima\nistina moja koja vapije.\n\nA laž sa usta koja poljubim,\n(Otrov u zlatnoj čaši pričesti,\nubica s mačem svojim stogubim),\nmrači sve pute moje ničesti.\n\nSjaji dan međ crnim borima,\nmrkne noć izmeđ belih krinova,\nbožji lik trepti na svim morima,\nsvaki čas svemir niče iznova.\n\nA veru moju crkva ubila,\na moju sumnju strah zaledio,\nusta me laži samo ljubila,\nizdajnik samo za mnom, sledio.\n\nMoj se duh božjeg vina napije,\nsrce se svetoj reči otvori,\na bdim pred strašnom bravom kapije,\nkao pred gradom gde su zlotvori."
  },
  {
    "id": "547",
    "title": "Kobni eho",
    "author": "Jovan Dučić",
    "content": "Kako vreme teče tromo i bezlično,\nI bolna se slutnja počinje da budi:\nDa i osećaji stäre, kao ljudi,\nI sve jedno drugom da je tako slično.\n\nOve besanice nove, rastrzane,\nČini mi se iste kao stari boli;\nI sve nove suze što maločas proli,\nKo suze od juče, ko suze od lane.\n\nI sva ova ljubav koju srce snije\nŠto se čini tako i mlada, i nova –\nSve je osvetnički fantom starih snova:\nKobni eho reči izrečenih prije."
  },
  {
    "id": "548",
    "title": "Kopljanici",
    "author": "Jovan Dučić",
    "content": "Stoji tutanj konjskih oklopa i zveka\nPancira. Već podne pada na vrhunce.\nCar gleda, još vrve, strašni iz daleka –\nSvaki u svom štitu nosi jedno sunce.\n\nKacige od tuča; vlastelinski šlemi\nS paunovim perjem; na rukama svima\nTeške rukavice; steg za stegom stremi –\nSto novih pobeda već huče u njima.\n\nDok nad Paunima blisnu zadnja zraka\nU zlatu jednoga konja i junaka –\nTo despot Oliver od Lesnova, minu.\n\nPosut draguljima u ruci mu sinu\nTeški krst za Solun, kad padne od mača:\nSvetom Dimitriju poklon osvajača."
  },
  {
    "id": "549",
    "title": "Kraj",
    "author": "Jovan Dučić",
    "content": "Hoću u tvom srcu, posle tamnih jada,\nda ostavim jednu nostalgiju dugu:\npa sve kada prođe, da se sećaš tada\nsa bolom na sreću, s radošću na tugu.\n\nHoću moja ljubav, kad sve jednom padne,\nda u tebi umre, kao u dan sivi\nšto mre grmen ruža: miris koji dadne,\nto je bolna duša koja ga nadživi.\n\nI kad ovi dani za svagda prohuje,\ni kad opet htedneš čuti moje ime,\nhoću da se ono u tvom srcu čuje\nko šapat poljupca i uzdisaj rime."
  },
  {
    "id": "550",
    "title": "Kraj mora",
    "author": "Jovan Dučić",
    "content": "Lav kameni jedan iz mletačkih dana\nOzbiljan i mračan još na trgu sedi,\nNa obali mora. Sluša šum Jadrana,\nI gde vek za vekom neosetno sledi.\nStar i malaksao, i sa grivom sedom,\nOn je teške šape zario duboko,\nDokle mirno drži u obzoru bledom\nSvoj mramorni pogled i studeno oko.\n\nDođu gradska deca sa veselim pleskom,\nDraže ga, i jašu, i zasiplju peskom,\nI biju ga svojim puškama od zova.\n\nDok on mirno gleda na more, i čeka\nDa galije stare vidi iz daleka,\nŠto odoše nekad pre mnogo vekova."
  },
  {
    "id": "551",
    "title": "Krila",
    "author": "Jovan Dučić",
    "content": "Leteti, leteti, leteti visoko,\nneznanom prostoru kao starom drugu,\nvitlati se kao omađijan soko,\ni umreti, sjajan, u sunčanom krugu.\n\nČuti samo zamah svoj u prostorima -\nmuziku svog krila! I na samom kraju,\nsvoj trag izgubiti i cilj među svima,\niščeznuvši tako u nebu i sjaju.\n\nDa mi žeđ osete kobnu i sve višu\noči što su tude dugo svetlost pile,\nkao vir dve ovce sa runom od svile,\nkao krv dve noćne sablasti što sišu.\n\nDa ne pamtim nisko rođenje pod mrakom;\nda kao gnev svetlost sva ispuni mene;\nda sam kao kopljem prožet svakim zrakom,\ntu gde gore večne podnevi bez sene.\n\nI strašna raskršća sunaca, i puti\nkud oluj svetlost neprekidno ide,\nkroz nemi predeo gde vlada i ćuti\nBog koji ubija oči kad ga vide.\n\nDa samo s visina za ponore znadnem\nbacivši u prostor konce svojih žila;\nI letim večito, i letim dok padnem\nsamo pod teretom ozarenih krila."
  },
  {
    "id": "552",
    "title": "Lepota",
    "author": "Jovan Dučić",
    "content": "Na mome uzglavlju svu noć mirisahu\nČežnjivo i slatko tvoje tamne kose,\nDok se šapat čuo kao pesma rose,\nI duge zakletve u očajnom dahu.\n\nA ja ipak ne znam za radost i sreću;\nJa se bojim tvoje podmukle Lepote,\nDa osvetu jednom ne zatraži veću\nZa svirepa prava što joj drugi ote.\n\nBlagosiljaš ropstvo i tegobne uze,\nSrce ti je puno nebeskoga plama,\nI sišla sa mnom do patnje i srama,\nI prolila si najsvetije suze.\n\nA strepim pred tvojom podmuklom Lepotom –\nDa ne digne jednom, kao gladna vila,\nDok žalosna srca i ne slute o tom,\nDva svoja u suze zamočena krila.\n\nI dok ljubav gori svim željama njenim,\nI noć teče duga, mirisava, sobna,\nKraj nas, kao sužanj, bdi čudna i kobna\nLepota, s očima večno zamišljenim."
  },
  {
    "id": "553",
    "title": "Leto",
    "author": "Jovan Dučić",
    "content": "Okićenu lozom i cvećem od maka,\nSreo sam je jednom, jednog vrelog dneva.\nNa pučini magla providna i laka,\nU vrućome žitu prepelica peva.\n\nIz vode i kopna odisaše leto\nMirisom i vatrom. Tesne staze behu\nPune kosovaca. Veselo je cveto\nTurčinak u njenom govoru i smehu.\n\nOna je kraj mene tada koračala,\nStrasna kao leto, pored mirnih vala,\nPolivenih toplim bojama i sjajem.\n\nVaj! I mladost prođe, ko sunce nad gajem!\nSamo još u meni ti si i sad taka;\nU kosi ti isti cvetovi od maka."
  },
  {
    "id": "554",
    "title": "Ljubav",
    "author": "Jovan Dučić",
    "content": "Je li ovo ljubav, ili bolna jedna\npotreba da ljubim? Ova želja plava,\nje li želja srca moćnoga i čedna?\nIli napor duše koja malaksava?\n\nJe li ovo žena koju ljubim, zbilja?\nIl' sen na prolasku preko moga puta,\ntumaranje misli bez svesti i cilja,\ni sve delo jednog bolnoga minuta!\n\nNe znam; no na međi toga sna i jave,\nvidim moje srce da čezne i pati.\nI suze kad dođu, rane zakrvave -\nja ni onda od tog ništa neću znati."
  },
  {
    "id": "555",
    "title": "Maćedonija",
    "author": "Jovan Dučić",
    "content": "U svakoj planini imaš svoga zmaja,\nI vile brodarke pokraj sviju reka,\nNa svakom raskršću po jedan kralj čeka,\nI starinski napev poljima bez kraja.\n\nSve za suncem kao narodi što sele,\nIdu deca putem kud su prošli stari,\nS nevidljivom zvezdom u oku što žari,\nS njinom strašnom reči navrh usne vrele.\n\nZastave vihore mrakom, kao kletve;\nDaleki putnici idu drug za drugom\nU polja gde nekad car vođaše plugom,\nI naše carice pevahu uz žetve.\n\nI unuci idu kud su išli dedi,\nNa kamenu istom oštrili su mače;\nI strašnu legiju, i od gneva jače,\nVodi sjaj daleke carske propovedi.\n\nProlaze zastave putišta daleka;\nSutra će da sevnu sablje otrovane…\nNo legija gde će najposle da stane?\nNa svakom raskršću po jedan kralj čeka."
  },
  {
    "id": "556",
    "title": "Manastir",
    "author": "Jovan Dučić",
    "content": "Car zida manastir Svetih Arhangela,\nNa vodi Bistrici dug hiljadu hvata;\nSilni su mu stubi od albastra bela,\nTemelji od srebra, zidovi od zlata.\n\nPresto Patrijarhov od opala; presto\nCarev od rubina, stoji na dva zvera;\nZa deset vladika od bisera mesto;\nSto kedrovih stola za sto kaluđera.\n\nSvud grčki mozaik i mletačka freska,\nU oknima stražu strâže arhangeli,\nIz sviju svodova miriše i bleska.\n\nA prvi put zvona zazvoniće trista,\nKad iz Carigrada vrati se Car smeli,\nI teški mač spusti u podnožje Hrista."
  },
  {
    "id": "557",
    "title": "Međa",
    "author": "Jovan Dučić",
    "content": "Kada se jave na crti,\nna kraju tuge i pira,\nvisoke planine smrti,\ni hladna jezera mira -\n\nko čeka na međi? O, ta\nnajveća tajna što traje:\nGranica dveju lepota\ni dveju sujeta! Šta je?\n\nTo nemo raskršće vera,\nmost bačen između sreća,\nta međa dveju himera -\nneg život i smrt je veća!\n\nZnam, čuva bezglasna žica\nsve zvuke neba i sveta,\ni crna ponoćna klica\nsve boje sunčanog leta...\n\nA strašna međa šta znači,\nšto deli pokret od mira?\nŠumna je reka, kad smrači,"
  },
  {
    "id": "558",
    "title": "Mesečina",
    "author": "Jovan Dučić",
    "content": "Mesečina padne na starinski mramor\nŠirokih teraca, i po čempresima\nNjenog starog vrta. Tih se čuje žamor:\nTo na obalama mre ponoćna plima.\n\nA moja je draga tužna svako veče\nI kada zaplaču noćne kamelije,\nZaplače i ona; suza što poteče,\nNiko ne zna šta je, ni šta ona krije.\n\nDokle bolno šumi iznad tamnih voda\nTiha pesma sfera u dubini svoda,\nI pod vrtovima dok umire plima.\n\nA kad progovori, u toj noći, gde se\nBude samo slutnje, taj glas njezin ima\nNeveseli miris večernje ciprese."
  },
  {
    "id": "559",
    "title": "Mir",
    "author": "Jovan Dučić",
    "content": "Hteo bih da znadem ljubim li i sada –\nI da dobra neka svetlost prodre seni,\nI tišinu ovog umirenog jada,\nI padne na tamne puteve u meni.\n\nDa znam od kud tišti na dnu duše tajno\nNeki mir što šumi, i pesma što ćuti,\nDok, ko zadnje ptice kroz veče beskrajno,\nOčajno se žure zakasli minuti.\n\nNit što više želim i niti što hoću,\nNit zna suza sama ko nekad da lije,\nDa tuga naraste, kao reka noću…\nA sve možda zato što ljubim ko prije."
  },
  {
    "id": "560",
    "title": "Mirna pesma",
    "author": "Jovan Dučić",
    "content": "U zenice me neprestano gleda:\nŠta traži u mojim očima ta žena?\nSjaj magijski nekog sunca koje seda –\nJednu drugu ženu i druga vremena?\n\nJer zaljubljen pogled žene dobro vidi\nU očima našim, kroz sivu dubinu,\nSve tragove kojim neprijatelj minu,\nI njegov sen kao tamni sen na hridi.\n\nDugo sja na oku tugom večno mladom\nLik žene što ga je očarala jednom;\nZato jedna žena zna kad pođe kradom\nPogled za odbeglom i za nedoglednom.\n\nOd prošlosti je duša napravljena;\nSlike su po cveću zrak sunca od juče;\nOd svačega je pala neka sena;\nI usahle reke i sad negde huče.\n\nA naše ljubavi što su davno pale,\nKao pobijena jata na pô puta,\nJoš žive životom svog prvog minuta\nU očima što su nekad rasplakale."
  },
  {
    "id": "561",
    "title": "Moja ljubav",
    "author": "Jovan Dučić",
    "content": "Sva je moja duša ispunjena tobom,\nkao tamna gora studenom tišinom;\nKao morsko bezdno neprovidnom tminom;\nkao večni pokret nevidljivim dobom.\n\nI tako beskrajna, i silna, i kobna,\ntečeš mojom krvlju. Žena ili mašta?\nAli tvoga daha prepuno je svašta,\nsvugde si prisutna, svemu istodobna.\n\nKad pobele zvezde, u suton, kad lugom,\nrađaš se u meni kao sunce noći,\ni u mome telu drhtiš u samoći,\nraspaljena ognjem ili smrzla tugom.\n\nNa tvom tamnom moru lepote i kobi,\ncelo moje biće to je trepet sene;\nO ljubljena ženo silnija od mene -\nti strujiš kroz moje vene u sve dobi.\n\nKao mračna tajna ležiš u dnu mene,\ni moj glas je eho tvog ćutanja. Ja te\nni ne vidim gde si, a sve duge sate\nod tebe su moje oči zasenjene."
  },
  {
    "id": "562",
    "title": "Moje tamno srce",
    "author": "Jovan Dučić",
    "content": "Moje tamno srce, to je deo svega –\nSa zvezdama trepti, huji s vetrovima;\nI onda kad stoji bezglasno međ svima,\nJedan gromki eho ćuti u dnu njega.\n\nNa obali morskoj moje srce ima\nŽamor nekog vala što večito pline;\nŠto čuva sveg mora zvuke i gorčine,\nI svu huku davno nestanulih plima.\n\nU zalazak zvezda iznad tamnog huma,\nKroz san poju ptice u dubokoj seni;\nA bezbroj se gnezda odzivlju u meni,\nI tragični odjek zamrknulih šuma…\n\nI to zvučno srce kada jednom zaspe,\nSvoj bol otkucavši silnim ritmom svega,\nNeće biti strašnog prestanka za njega:\nU zvuk i u svetlost sve će da se raspe.\n\nUvek zaljubljeno u večnost, dok bruje\nNjime sjajne sfere, strasno i daleko…\nI kad očarano kucne srce neko,\nTo je moje srce što se opet čuje…"
  },
  {
    "id": "563",
    "title": "Morska vrba",
    "author": "Jovan Dučić",
    "content": "Sama vrba stoji nad morem, vrh sveta,\nrasplela je kosu zelenu i dugu,\nnaliči na nimfu koja je prokleta,\nda postane drvo i da šumi tugu.\n\nSluša pesmu gora kada jutro rudi,\nagoniju vode u večeri neme,\nnepomično stoji tamo gde sve bludi:\noblaci i vetri, talasi i vreme.\n\nI tu šumi s njima, dajući, polako,\nmoru koju granu, vetru listak koji:\ni, kô srce, sebe kidajući tako,\ntužno šumi život. — Sama vrba stoji..."
  },
  {
    "id": "564",
    "title": "Mrak",
    "author": "Jovan Dučić",
    "content": "Ide red crnih jablanova\nSvu noć kroz mračno polje žita.\nKraj puta negde huknu sova,\nMesec se javi iza rita.\n\nMrak teče gust kroz crnu draču;\nTalasić kliznu ispod graba.\nNajzad se očas negde začu\nPrvi slavuj i prva žaba."
  },
  {
    "id": "565",
    "title": "Mravi",
    "author": "Jovan Dučić",
    "content": "Sve putem koji vodi slavi,\nKrenuše kao vojske mraka.\nBiće se danas kao lavi\nU noći tuđeg mravinjaka.\n\nUčiniće ga opštim grobom,\nSvud ostavivši smrt i senke;\nPoneće svoje mrtve sobom,\nI novo blago, i sve ženke.\n\nA vratiće se mirno tada,\nSve kao reke koje pläve –\nDokle za krvav zapad pada\nKrupno i strašno sunce slave."
  },
  {
    "id": "566",
    "title": "Najtužnija pesma",
    "author": "Jovan Dučić",
    "content": "Znam za neizmerne i bolne samoće,\nkad sat mre nečujno, kao cvet što vene,\ni kad srce prazno prestaje da hoće\nni vence pobede ni ljubavi žene.\n\nZnam za neprohodne samoće bez daha,\nkad konci sa svačim padnu pokidani,\ni u kojim srce zastane od straha;\nkad svemu oko nas izgledamo strani.\n\nKad nas oči stvari ravnodušno motre,\ni duša pred sobom prestravljena stane;\nI sopstvena povest kad se cela potre;\nI kad je od leda suza koja kane.\n\nNi seme u brazdi, ni stopa na putu,\ni kako je teška sena koju vučem!\nKanda tuđe srce bije u mom kutu?\nSve svetle palate života pod ključem!…\n\nVaj, koliko puta umiremo? Ko bi\nznao za sve tmine pod suncem! I zna li\niko sva bespuća u sutonu dobi?…\nI kako smo često oči zatvarali…"
  },
  {
    "id": "567",
    "title": "Napon",
    "author": "Jovan Dučić",
    "content": "Zavapi klica: želim nići,\niz mraka, do vrhunca!\nIz prslih grudi ja ću dići\nnajlepšu himnu sunca.\n\nZavapi krilo: da se rodim,\niz strašnog mučenja krvi!\nZvezdama mirnim da zabrodim,\nna sunce da stignem prvi.\n\nZavapi suza: vaj, da kanem\niz bola koji grca!\nDoneću na svet, kada panem,\nprvu vest ljudskog srca."
  },
  {
    "id": "568",
    "title": "Napor",
    "author": "Jovan Dučić",
    "content": "Kada me zamori ravnodušno, bedno\nVreme, u časima bezbojnim i sivim,\nRađa mi se želja: ja bih da doživim\nIli sreću ili nesreću, svejedno.\n\nI ta tamna želja negde u dnu grudi\nRaste, ko poplava kakve mračne sene.\nI svakoga jutra budna je pre mene;\nI često zagreje, i često zastudi.\n\nU duši zasvetli… koje je to doba:\nZora ili veče? Plam što je zablisto;\nŠta je? Mislim ljubav, a ono je zloba!…\nA meni se čini tako jedno isto…"
  },
  {
    "id": "569",
    "title": "Naša srca",
    "author": "Jovan Dučić",
    "content": "Ko zatvara vaše oči nebrojene,\nSrca, srca, srca? I kuda se raspe,\nKad se svako od vas zatvori i zaspe,\nVaš svet od sveg veći i lakši od sene.\n\nI otkud na ove bregove, kud koje\nPadate, o srca, kao vihor vila,\nI sunčate tamna i velika krila,\nBezumno pijući sve zvuke i boje.\n\nU muzici svega što oko vas teče,\nSva ste uvek puna samo večitoga,\nA mrete, o srca, srca! I zar stoga\nIma sreće za vas, srca? Jedno reče:\n\n„Beskrajne su naše sreće nebrojane,\nNa toj međi izmeć večnog i trenutka:\nJer, ma smrt i bila u dnu našeg kutka –\nSvet je samo ono koje u nas stane.“"
  },
  {
    "id": "570",
    "title": "Natpis",
    "author": "Jovan Dučić",
    "content": "S mora na čijoj crnoj ploči\nsva mirna sunca sedaju,\ndo na breg smrti, s koga oči\nna oba sveta gledaju —\n\nPonor po ponor, gde god sinu\ns nebeske svetle čistine...\nDok putić jednom najzad minu\nizmeđu sna i istine.\n\nVaj, ništa više da ne prene\ntaj puhor sna i zamora,\npenji se tiho, zimzelene,\nuz ploču bledog mramora."
  },
  {
    "id": "571",
    "title": "Nedelja",
    "author": "Jovan Dučić",
    "content": "Već zora srebri humke riđe;\nPođoše najzad nebom smelo\nSva bela stada jutra; siđe\nI Nedelja u nemo selo.\n\nU crkvi mirno drža sveću;\nNa raskršću, u hučnom dolu,\nDodola ta je, sva u cveću,\nIgrala tu u svakom kolu.\n\nU kasnu ponoć krenu kući,\nKad uštap zasja iz planina;\nI ode teško posrćući,\nOd sunca i od novog vina."
  },
  {
    "id": "572",
    "title": "Neprijatelj",
    "author": "Jovan Dučić",
    "content": "Moj neprijatelju sa dva oka žarka,\ns nožima u otrov zamočenim, gde si?\nTi pred čijim duhom padne svaka varka,\ni o štit čiji se razbijaju svi besi!\n\nLepi, silni, grozni! Željan sam te i ja,\nda baneš pod maskom druga ili gosta;\nda takav, polu-bog, polovinu zmija,\nvrebaš me kroz lišće i čekaš kraj mosta.\n\nDa mi misli znate jedini bog i ti;\nda te za leđima osećam, na miru;\nda ni reč ni pogled ne mogu ti skriti;\nda znaš gde je otvor na mome panciru.\n\nI moja noćišta, i pratnju na drumu;\ni moj trag na pesku, i moj sen na zidu;\ni kao što ljubav zrači jednom umu,\nda svirepa mržnja svetli tvome vidu.\n\nOsvajač, zločinac, i heroj međ nama,\nda te slave ljudi i nude se žene;\ntvoj brod da s velikim zlatnim katarkama\npun sjajnih horova prolazi kroz pene.\n\nDa mog boga mrziš jednom mržnjom holom,\nda se gnušaš moje mudrosti; i blažen,\nda moju oštricu hvataš rukom golom;\nda znaš da ću biti ismejan i zgažen.\n\nNek se samo jedan s raskršća široka\nvrati sa krvavom rukavicom; hodi!\nMoj neprijatelju s dva velika oka,\nsvi su puti prazni i mrak je na vodi.\n\nDa te vidim, strašni! Gluhe su mi noći\nbez tvojih koraka : večno, neprekidno,\nbez tebe ću biti bedan i bez moći,\nmali, i unižen, i pobeđen stidno."
  },
  {
    "id": "573",
    "title": "Neutešna ljubav",
    "author": "Jovan Dučić",
    "content": "Stoji pusta crkva bez glasa i zvona,\nSumračna i hladna svu noć i dan celi,\nA u napuštenoj i nemoj kapeli\nSama plače bleda žalosna madona.\n\nKap za kapljom klizi niza mračne stene;\nA kroz raznobojna okna jedva dospe\nMesec, da nečujno hladno srebro prospe\nPo nogama svete neutešne žene.\n\nTu se vlažne senke pružaju i puze;\nSve vonja na duge molitve i suze.\nMir je nem i leden. Sama bdi madona.\n\nTako neutešna tvoja ljubav. Ona\nBdi u duši i sad, očajno, bez cilja:\nA bleda joj ruka i sad blagosilja."
  },
  {
    "id": "574",
    "title": "Nevidljivom suncu",
    "author": "Jovan Dučić",
    "content": "Nevidljivom suncu pružam žudne ruke,\nI otvaram srce nekom koga nije;\nDuša mi je puna mračne harmonije,\nKojoj nikad nisam saslušao zvuke.\n\nProstore sam prazne naselio sobom,\nI rasuo sebe, ko orion sjajan,\nU neki svet srcâ i dušâ, beskrajan;\nI živim nad strahom i lebdim nad dobom.\n\nOd istine sam strašniji i veći:\nNiti me što vreća i niti što boli.\nMoja žudna duša neizmerno voli;\nI svaki moj korak, to je korak sreći.\n\nPočnem jutrom onde gde večerom zasta,\nUvek držeć čvrsto kraje zlatne niti;\nI moj dan bezmeran ushićeno sviti,\nS pesmom jata bolno raspevanih lasta.\n\nI dok nosim želju otrovanu svoju,\nKao ples zlih vila život šumi, vrvi;\nI sve ima ritam moje žedne krvi,\nI sve mojih snova ima strašnu boju.\n\nI tako, pun tamne nevićene vere,\nIdem kobnom stazom što je uvek ista –\nKo zlokobno sunce, dok u meni blista\nNasmejano lice večite Himere."
  },
  {
    "id": "575",
    "title": "Noć",
    "author": "Jovan Dučić",
    "content": "Padaju sutoni prvi plavi,\ni zvezda već zrači s rečnog dna.\nzasipa s topola mir po travi...\nAnđeli veslaju barke sna.\n\nNestaje i s danom deo mene,\nputima neznanim kud i sve...\nLagano kao što i cvet vene,\numiru jeseni hladne, zle.\n\nA kada u trenut neki kasni,\nsve stvari zažele zadnjeg sna -\npred kim će poći da negde zasni\nledena zvezda sa rečnog dna?"
  },
  {
    "id": "576",
    "title": "Noć je najednom pala",
    "author": "Jovan Dučić",
    "content": "Noć je najednom pala crna,\nkao pod krilom gavranovim.\nBele će ruže s oštrog trna\nda planu rano s danom novim.\n\nUčaurena buba ćuti,\ni prede svilu za plašt Cara;\nZapališe se Mlečni Puti,\ni prepuni se srebrom bara.\n\nZrno u mraku žurno klija,\nda ga izraste cela šuma!\nA na mom putu sama sija\nsumnja, to sunce moga uma."
  },
  {
    "id": "577",
    "title": "Noćni stihovi",
    "author": "Jovan Dučić",
    "content": "Ja volim noći, njine mutne zbore,\nI njine tišine, i njine oluje;\nNjine crne reke kada setno huje\nSvoju pesmu tamnu i dugu, do zore.\n\nSvaki cvetak, kamen, talas, list sa gore,\nŠume u toj pesmi, i šapću i struje;\nI moja se duša jasno u njoj čuje,\nKao neko tamno nevidljivo more.\n\nJa sam deo noći. Nad vodom i humom\nKad jutrenji vetri svojim blagim šumom\nPogase lagano bele zvezde njene –\n\nOna šumi zbogom u odlasku naglom,\nI uvija tužno, kô cveće i stene,\nMoje mračno lice suzama i maglom."
  },
  {
    "id": "578",
    "title": "Nomadi",
    "author": "Jovan Dučić",
    "content": "Oči su mi kao oči u nomada,\nSuncima bezbrojnim večno opijene:\nBrane da ih umor jučeranji svlada,\nA već nov put motre nespokojne zene.\n\nHeroji pokreta, nomadi, nad nekim\nBregom tako zure u vidik pun dima,\nU mutnoj i strašnoj žeđi za dalekim,\nI u večnom svome boju s prostorima…\n\nProstorom napito, moje srce gleda\nSjaj novih nebesa i fatamorgana;\nRasplače ga svako sunce koje seda,\nI raspeva jutro svakog novog dana.\n\nSto očiju svojih moja duša smela\nOtvara pred nekom zemljom nedoglednom;\nNikad ne zahvati dvaput s istog vrela,\nI dva sna nikada na uzglavlju jednom.\n\nKao da me uvek s drugu stranu reke\nČeka moja sreća, kao verna žena,\nŠto upreda tugu ljubavi daleke\nU nit od preslice do zlatnog vretena.\n\nI kao da leži iza brega tamo\nBolno naslućena moja strašna tajna;\nJer svaka stvar koju duša dirne samo,\nKao ona sama, postaje beskrajna.\n\nOči su mi kao oči u nomada,\nZvezda očajanja u kojim je sjala;\nI velika suza koja iz njih pada;\nNe poznade nikad zemlju gde je pala."
  },
  {
    "id": "579",
    "title": "Nostalgija",
    "author": "Jovan Dučić",
    "content": "Jesenje popodne mre u zavesama,\nTužno cvili vetar iz dalekog granja.\nMir. To je svečani trenut kad se sanja,\nI kad duša hoće da ostane sama.\n\nČesto u te sate sa suzom u oku,\nJa osećam tiho u bolima dugim:\nSve je pokidano sa mnom i sa drugim,\nI čekam odnekud novu reč duboku.\n\nI dokle se dele svetlosti i tmine,\nI noć pada kao paučina meka:\nSve natpêva hučna muzika tišine!\nSve nadvisi nemi glas koji se čeka!…"
  },
  {
    "id": "580",
    "title": "Novembar",
    "author": "Jovan Dučić",
    "content": "Raširilo se u nemoj visini\njesenje nebo, olovno i prazno.\nPolja su pusta; vrh ledina njinih\nsilazi veče dosadno i mrazno.\n\nKao bolesnica hodi bleda reka,\nskelet vrbaka nadneo se na nju.\nČuje se jecaj i potmula jeka -\nto vetri plaču visoko u granju.\n\nI mraz se hvata nad trulim strnjikom;\nmokre su staze i blatnjavi puti.\nVečernje ptice odilaze s krikom\nu mrtvu šumu. Daždi mrak; sve ćuti...\n\nJa ne znam zašto samo tugu snijem,\na nit što žalim, niti želim drugo;\nI ne znam zašto tražim da se skrcjem,\ni negde plačem dugo, dugo, dugo ..."
  },
  {
    "id": "581",
    "title": "Oči",
    "author": "Jovan Dučić",
    "content": "Beskonačne tvoje oči, mlada ženo,\nDve duge večeri u pustinji mora;\nDve sumorne bajke što uznemireno\nImaju šum slutnje u granama bora,\n\nDve mirne galije s crnim zastavama;\nDve žene u crnom, na molitvi, neme;\nDve ponoćne reke kroz kraje od kama;\nDva glasnika bola koji kroz noć streme.\n\nOči moje žene, mračni trijumf ploti,\nKoje večnom tugom opijene behu,\nSvoj su prostor našle u njenoj čistoti,\nA svoj čar nebeski u njenome grehu.\n\nOd suza prosutih u velika bdenja,\nTe beskrajne oči sijaju se stoga,\nDalekim i čudnim sjajem ushićenja,\nKao neke oči što videše Boga.\n\nČuvaju na svojoj beskonačnoj mreži\nSve tamne ekstaze snova koje sanja,\nOči nepregledne, na čijem dnu leži\nVelika i mračna sablast očajanja."
  },
  {
    "id": "582",
    "title": "Omorina",
    "author": "Jovan Dučić",
    "content": "Prepukla zemlja žedna vapi,\nOd Ilin-dana oganj prži;\nKorito rečno prazno zjapi,\nJedva se list na grani drži.\n\nNi dah da pusti šuma ne sme;\nVeče; zrak prepun slepih miša;\nŽabokrečina puna pesme…\nNoćas će najzad pasti kiša.\n\nJug crn i seva; no, najednom,\nDažd pređe preko vinogradi…\nI blisnu prema selu bednom\nKrvava, strašna, zvezda gladi."
  },
  {
    "id": "583",
    "title": "Opsena",
    "author": "Jovan Dučić",
    "content": "Ti si kao zvezda jednog jutra slave,\nA u meni osta kao crna rana;\nTi si trista vrela što bruje i pläve –\nDa sva budu jedna suza otrovana.\n\nBeše kao carska galija kroz pene,\nS glasom o pobedi; beše u čas zore\nHimna zemlje suncu; a samo za mene –\nRed crnih zastava što kroz mrak vihore.\n\nRuka ti je bela meka kao cveće,\nA moja ostade sva okrvavljena.\nOtkud si i ko si, niko znati neće:\nLjubav ili mržnja, sudba ili žena."
  },
  {
    "id": "584",
    "title": "Padanje lišća",
    "author": "Jovan Dučić",
    "content": "Koračaše nema, hladna, pored mene,\nbez srebrne suze u mutnome oku;\nKraj nas behu mrtve ruže i vrbene,\npadalo je veče na vodu široku\n\nStare jedne reke. Njen je korak bio\nko korak samoće, nečujan i setan.\nBesmo tako tužni; Nas tištaše tiho\nisti jad bez suza i bol istovetan.\n\nMrak bolesne noći zasipaše prahom\nplatane po vrtu, jezero prozirno;\nNaša srca behu ispunjena strahom\ntuda, gde sve tako umiraše mirno.\n\nI kad u to veče što sve većma mrači,\npribližismo usta što ledeno ćute,\nvaj, mi osetismo, s užasom, da znači\ni taj svaki poljub smrt jedne minute.\n\nSvaki udar srca, smrt nečeg što živi!\nSvaka želja strepi da će nešto strti!\nU ovaj novembar čamotni i sivi,\nne postoji Život drugde neg u Smrti."
  },
  {
    "id": "585",
    "title": "Paž",
    "author": "Jovan Dučić",
    "content": "U paža Miloša oči od smaragda,\nRuka od albastra i vlasi od lana;\nPauni carice presreću ga svagda,\nCarski lavi piju iz njegovog dlana.\n\nGlas mu teče kao svilen nit, polako,\nPevanje je dete učilo od vile;\nNo niko ne vlada zlatnim nožem tako,\nU oblaku strelja utve zlatokrile.\n\nI caričin pažu Miloš Obiliću,\nZbori sa zvezdama što nad gradom plove,\nI svaki glas zemlje on sluša bez daha.\n\nAli od Kosova pođe li pram praha,\nZatreperi celo srce sokoliću,\nOtvore se širom oči smaragdove."
  },
  {
    "id": "586",
    "title": "Pesma",
    "author": "Jovan Dučić",
    "content": "Izgubih u tom nemiru\ndrugove i sve galije.\nKoji je sat u svemiru?\nDan ili ponoć, šta li je?\n\nDuboke li su putem tim,\nGospode, tvoje provale!\nBusije s bleskom kraljevskim,\nzlatne me čaše trovale.\n\nSuncima tvojim opijen,\nsjajem nebeskih ravnica,\nne znah za tvoju zamku, sen,\ndno tvojih gnusnih tamnica.\n\nI kad se otkri putanja\nsva sunca gde su zapala,\nna moru tvoga ćutanja\nkao dažd noć je kapala."
  },
  {
    "id": "587",
    "title": "Pesma (Jednim istim putem)",
    "author": "Jovan Dučić",
    "content": "Jednim istim putem nestaćete obe –\nTi i moja mladost, lica nevesela,\nI s pečatom gorkog prokletstva sred čela,\nKao neutešne dve kćeri Niobe.\n\nI kad najzad padne zadnja strašna sena,\nZnaću neumitnog očajanja radost:\nDa ima sto sreća, ali jedna mladost;\nStotinu ljubavi, ali jedna žena.\n\nTako, kao zvezde u lokvi na drumu,\nUmreće ta ljubav u svom stidu mnogom,\nS jednom crnom ranom u srcu i umu –\nVeć s prvim poljupcem i sa prvim zbogom.\n\nDok krupni svećnjaci dogoreli gasnu;\nRazbijene čaše ispite; dok modru\nSvoju sen još bacaš na zavesu jasnu;\nDok još žig tvog tela vidim na svom odru.\n\nKao da je samo moje srce htelo\nDa zlurado pozna dan koji te ote,\nI ta nema patnja da postane vrelo\nMoje veličine i tvoje lepote.\n\nPiće moga tela i svetlost mog duha,\nMog sopstvenog glasa odjek u dnu dola,\nNekad praznik mojih očiju i sluha,\nDa sad budeš tajna gorčine i bola.\n\nTi u kojoj ljubljah svoju iluziju,\nSvoj san o ljubavi i san o lepoti,\nI neku reč strašnu kazanu u ploti,\nA koju ja pojmim silnije od sviju.\n\nZamrknućeš bolno sa kobima svima,\nU dnu moje sumnje i kajanja kruta,\nKao da te naglo stigla na po puta\nNoć što silno daždi mrak po bregovima.\n\nI stope u pesku izbrisaće naše\nIsti topli vetar, koji nežno svima,\nNečujan, otvara srce cvetovima,\nDa nove svetlosti nalije u čaše.\n\nMoj će se dan novi da javi s vrhunca –\nI kao što nekad plovljaše po kalu,\nZaigraće srce na svetlosti valu,\nKao cvet očaran, otvoren spram sunca.\n\nI ja ću da vidim, iz jezive sene\nKad izlete bela raspevana jata,\nI kako je slična ta sreća iz blata\nBoginji rođenoj iz sunčane pene.\n\nSvaki šum da seća tvog ćutanja;\nsvaka Tmina opomene na svetlost tvog glasa;\nDa je srce puno sve tvojih koraka;\nDa na svačem leži senka tvoga stasa.\n\nUvek nezasitno, moje srce hoće\nI zadnju kap čaše još neispijene…\nDva su kobna vrela čovekove zloće:\nLjubav spram božanstva i ljubav spram žene."
  },
  {
    "id": "588",
    "title": "Pesma (Nikad ne znam)",
    "author": "Jovan Dučić",
    "content": "Nikad ne znam kud će nova pesma hteti,\nNovoj sreći ili bolu stare rane;\nDa kao molitva u nebo poleti,\nIli kao kaplja otrova da kane.\n\nSamo čujem poklič u dnu duha svoga,\nKao vest proročku, kroz noć, s brega pusta;\nI ja čujem blage reči večitoga\nKako mi prolaze kroz srce i usta.\n\nTad sve kanda znadem pojmiti i reći,\nI pogađam tajnu skrivenu od sviju:\nDa pretvorim u stih bol od svega veći,\nI jad u molitvu i u harmoniju.\n\nI ljubav što čezne, i jed što se gnuša,\nSve je samo pesma; dok mre u dubini\nSva u čudnu svetlost obučena duša –\nKao zvezda što se raspada u tmini.\n\nI dok se u miru tka večito tkivo,\nHuji glas stvaranja i ritam rasula,\nI dok u te sate još strasno i živo\nSve saznaju moja opijena čula –\n\nJa znam da nestajem u šumu što bludi,\nSa svakim korakom kojim noga kroči:\nStran za pravu sreću i pravi bol ljudi –\nUpirući k nebu začuđene oči."
  },
  {
    "id": "589",
    "title": "Pesma (Ove mirne pesme)",
    "author": "Jovan Dučić",
    "content": "Ove mirne pesme osenčene jadom,\nTo su eho reči što se nisu rekle,\nTuge što je rasla i umrla kradom,\nI suza što nisu nikada potekle.\n\nU duboko veče, kad ugasnu staze,\nDuša mrtvog dana, sumorna, još hodi,\nI šumi: ko tamne, iskidane fraze\nMuzike u vetru, u granju, po vodi.\n\nTad se javi eho nepamćenog jada,\nI bol neke davno prebolele rane…\nNo kako je srcu niko ne zna tada,\nZadocnela suza kad pođe da kane."
  },
  {
    "id": "590",
    "title": "Pesma ljubavi",
    "author": "Jovan Dučić",
    "content": "Svoj jedini život ti živiš u meni;\nDa budeš osećaj i san ti se sazda;\nNe tražim na putu tvoj lik naslućeni –\nDaleko van tebe ide tvoja brazda.\n\nOči su ti zato da oplode zvuke,\nI glas da molitvu u srcima rodi;\nSav pokret izgleda zamah tvoje ruke;\nTi sjaš u stvarima kao dan u vodi.\n\nTvoj je dah da seme ne smrzne u njivi;\nTvoja ljubav da bi bilo pobožnosti;\nTvoja ravnodušnost, da može da živi\nGordost očajanja i gorki čar zlosti.\n\nTi nisi u sebi jer ti nema kraja;\nTvoj govor počinje muziku svih voda;\nReči su ti konci u tkivu sveg sjaja;\nIdeš, ko molitva, od zemlje do svoda.\n\nI ti si načelo većma nego biće…\nNoć da blisnu zvezde; zamah pobednika,\nDa bude pobeda… Lepota, otkriće,\nPre nego mom duhu beše reč i slika."
  },
  {
    "id": "591",
    "title": "Pesma mraka",
    "author": "Jovan Dučić",
    "content": "Sve vojske noći jezde,\nzastave mraka vihore;\nVetar je razneo zvezde\ni zadnje lišće sa gore.\n\nPonoćni crni petli\nveć su se triput čuli;\nU luci far ne svetli\ngde brod moj mirno truli.\n\nCrni će vetar da piri,\ni kiše padaće crne,\nDok dan na okno zaviri\ns detinjim očima srne.\n\nNešto što vapi nama\noduvek i bez moći,\nna daljnjim obalama\numreće ove noći."
  },
  {
    "id": "592",
    "title": "Pesma srca",
    "author": "Jovan Dučić",
    "content": "Nestati u nečem koje srce vole,\nUmreti u nečem besmrtnom! Svog mača\nBaciti pred noge neke moći hole\nŠto je i od ruke herojeve jača.\n\nBiti pred beskrajnim uzvišenog sitan;\nI tražeći gorko sreću meću nama,\nVerovati najzad, u čas neumitan,\nDa je san poreklo svima istinama.\n\nNo taj ostrv sunca sam pronaći; sjajni\nCilj sviju ciljeva i sveg večitoga!\nReći svome srcu da je svet beskrajni,\nJedno dobro za se, van ljudi i Boga.\n\nDobro, ne znajući da ima dobrota!\nHrabro, ne poznavši lovor ni izmirne!\nČisto, i ne čuvši da ima čistota:\nSrce, kao sunce, da zlati što dirne.\n\nI sjajno i slično samo svojoj meti,\nKao ozareno sunčanim aprilom,\nSve puteve sumnje tako da nadleti –\nNe dirnuvši zemlju drugče nego krilom."
  },
  {
    "id": "593",
    "title": "Pesma sutona",
    "author": "Jovan Dučić",
    "content": "Sutoni bez šuma tvojih koračaji,\nI tama bez tvoga šapata, i sati\nPrvi kad se nema više šta da taji…\nPrve prazne staze kroz rogoz i vlati.\n\nOva čar čekanja praznih i bez mene!\nNekad behu u čas mesečevog sjanja\nSamo duh i oči tobom ispunjene –\nA sad te je puna sva noć očajanja.\n\nNekad čuh tvoj korak ili šum odela,\nA sad te noć nosi u svakom svom šumu;\nZvezde u pokretu; mirna svetlost bela\nU svim prikazima na zamrklom humu.\n\nNema tvojih stopa putem što krstari,\nAli ti sad ideš svetlim prostorima;\nI tvoj pečat kobni sad nose sve stvari;\nTvoje su sad oči u vodama svima.\n\nZnam da nećeš doći, a čekam; i mašte\nNepoznate sreće rastu u noć nemu;\nNeću više čuti tvoje reči tašte,\nDa tvoj glas svemoćni osetim u svemu."
  },
  {
    "id": "594",
    "title": "Pesma umiranja",
    "author": "Jovan Dučić",
    "content": "Ljubavi umiru bez zbogom, sred njine\nagonije duge, neme, nepristupne…\nNiču i mru u svoj lepoti tišine,\ni krišom zatvore svoje oči krupne.\n\nZar večita nije ljubav, kao duša?\nZar najlepši deo duše nije večan?\nNa morima smrti val koji penuša,\nu noćima smrti mlaz sunčani tečan?…\n\nKada cvet uvene, nova zvezda blisne,\nno pogled umrlih ljubavi kud gleda?\nMoru idu reke, zemlji gore lisne,\na ljubav ćutanju s usnama od leda.\n\nMru u jednoj reči što se nije rekla,\na u kojoj beše sto vrela života…\nTako jata zvezda što su prostor sekla,\nmru u kapi rose na listiću plota.\n\nOd ljubavi naših veće su tišine…\nTišina je mati ljubavi, i taka\nkao golubice od sebe ih vine,\ni opet u ruke vraća joj se svaka."
  },
  {
    "id": "595",
    "title": "Pesma ženi",
    "author": "Jovan Dučić",
    "content": "Ti si moj trenutak, i moja sen, i sjajna\nmoja reč u šumu; moj korak, i bludnja;\nSamo si lepota koliko si tajna;\nI samo istina koliko si žudnja.\n\nOstaj nedostižna, nema i daleka -\njer je san o sreći više nego sreća.\nBudi bespovratna kao mladost; neka\ntvoja sen i eho budi sve što seća.\n\nSrce ima povest u suzi što leva;\nU velikom bolu ljubav svoju metu;\nIstina je samo što duša prosneva;\nPoljubac je susret najveći na svetu.\n\nOd mog priviđenja ti si cela tkana,\ntvoj je plašt sunčani od mog sna ispreden;\nTi beše misao moja očarana;\nSimbol svih taština porazan i leden.\n\nI ti ne postojiš nit' si postojala;\nRodjena u mojoj tišini i čami,\nna suncu mog srca ti si samo sjala;\nJer sve što ljubimo stvorili smo sami."
  },
  {
    "id": "596",
    "title": "Pesme bogu",
    "author": "Jovan Dučić",
    "content": "I\nS koje se obale ukrcah, o Silni,\nU to jutro kao u početak speva?\nI šta doprinosi tvojoj veličini\nTaj moj atom bačen u sjaj jednog dneva?\n\nČim će da osnaži hor kojim te slave\nMoj slabi glas sumnje; i čim da pojača\nSjaj sunca što te neprekidno plave,\nžižak onog koji u tmini korača?\n\nGospode, koji me poseja i zali.\nZašto bejah nužan u svetu i puku?\nProđoh put i videh sve sem tebe. Ali\nKad god moj broj nagne, nađem tvoju ruku.\n\nII\nTi koji ni po čem nisi nama sličan,\nNi svojim obrazom, ni mišlju, ni delom,\nKoji u pokretu stojiš nepomičan,\nI strašan i mračan pod sunčanim velom!\n\nDao si mi oči da ti vidim delo,\nI sluh sav tvog glasa da napojen bude;\nNo da celog veka odričem te smelo,\nPrimih duh mudraca, deteta i lude.\n\nI da nikad strašni ne vidim ti presto,\nTi mi dade sumnje mutno oko ovo;\nNo da večno pitam za tvoj trag i mesto,\nUsadi mi bedno srce čovekovo.\n\nIII\nKad te ne nađoh u sumračnom dolu\nTražih te na bregu; i ne nalazeći\nTvoj uzrok i razlog u ljudskome bolu,\nTražih tvoje blago prisustvo u sreći.\n\nJesi li u strašnoj katastrofi zvezda,\nIli harmoniji svetlosti? O Bože,\nZar si sav u dobru, u miru svih gnezda,\nDok negde zločinac oštri svoje nože?\n\nZnam iz tvoje vene da teku sva mora,\nZnam od tvoga daha da prolista šuma –\nA osta nedozvan na vapaj svog stvora:\nSreća našeg srca i kob našeg uma."
  },
  {
    "id": "597",
    "title": "Pesme ženi",
    "author": "Jovan Dučić",
    "content": "I\nBoginjo, koja si, ohola i preka\nSa jednog neznanog raskršća golema,\nPrvi put izašla pred oči čoveka\nDržeći dve dojke u rukama dvema –\n\nI oglasila se kroz mrak prve zore\nKrvožedni tvojim kikotom; dok vruća\nLuč sunca spavaše u sutonu gore,\nU naporu bolnom prvoga svanuća.\n\nTebe pogledaše oči sviju stvari;\nTvoj stav uze ljiljan u velikom vrtu;\nSunce da u tvojim kosama zažari;\nBledi mramor zahte tvoju čudnu crtu.\n\nII\nI sva tvojim glasom prozboriše vrela;\nMore uze sjajnu gipkost tvoje puti;\nTvoj pokret sva polja valovna i zrela;\nI tvoj glas sva gnezda koja će se čuti.\n\nCveće uze boju tvojim otrovima;\nI sjaj tvog osmeha uze blesak maja:\nTvoja je lepota u stvarima svima,\nTvoj kobni čar nema imena ni kraja.\n\nSve probudi šumomtvojih koračaj i,\nI svemu si dala smisao i cenu;\nSva tajna zakona u tebi se taji,\nKao zlatni konci protekli kroz stenu.\n\nIII\nTi si luka gde se sviju sva jedra,\nPut kud bespovratno pređe noga naša,\nI sedam vlašića jednog jutra vedra,\nPoslednja molitva i poslednja čaša.\n\nDrug i neprijatelj, izdaja i vera,\nNaš deo i kontrast; simvol svega bola,\nI simvol svih sreća; zabluda i mera\nSvih ponora srca i nereda spola.\n\nI otrov i pričest u srcu i duhu,\nSvud sebi dosledna, bez međe i stega:\nIdeja u belom neporočnom ruhu,\nSamobitni zakon dignut iznad svega.\n\nIV\nTi si princip koji i ruši i gradi,\nDuh božji u svakoj i struni i crti;\nI vetar što huči na obali gladi,\nI njiva što plodi u predelu smrti.\n\nNeprekidni izvor ponosa i stida,\nI večno bespuće kud se zakorača;\nTi si očarano oko svega vida,\nI venac masline i držalje mača.\n\nPrva reč je tvoja ključ i tajna\nSveg bola na zemlji; u tvoj vrč se saspu\nSve krvi i suze; pustinjo beskrajna,\nSunca očajanja gde granu i zaspu."
  },
  {
    "id": "598",
    "title": "Pobožna pesma",
    "author": "Jovan Dučić",
    "content": "Na čemu zidam crkvu, na čem?\nna steni, pesku ili blatu?\nLiči li strašni angel s mačem\nsudiji mome ili bratu?\n\nNa mostu među obalama,\nzbunjen i krvav od svog lanca,\nkoga ću noćas sresti sama —\nubijcu ili dobrog stranca?\n\nGospode, znam ti klicu čudnu\nu svem mom dobru i u kvaru,\njer ogledaš se meni u dnu —\nkao nebesa u bunaru.\n\nSenka je tvoja dan što zari,\na ja te tragam u čas svaki:\nO bože uvek nejednaki,\ni drukčiji u svakoj stvari!\n\nHoćeš da saznam duhom holim\nsve zamke putem zlim i pravim,\nizdajstvo druga kojeg volim,\ni laž u sreći koju slavim.\n\nAli ja stojim srca prazna,\nza svaku tajnu zla i dobra;\nRuku je moju snašla kazna\nza plode koje i ne pobrah.\n\nIskušitelju, pun sam straha,\npo bespuću i blatu stida;\nSmrzavam od tvog toplog daha,\nu tmi bez svesti, zlu bez vida.\n\nAli sam nevin, jer ja stradam;\nI čist jer čekam dan otkrića;\nI novorađan jer se nadam;\nI pijan samo od tvog pića!\n\nHulim u misli koju rodim,\na tobom trepte moje strune:\nNe vidim puta kojim hodim,\nali su oči tebe pune."
  },
  {
    "id": "599",
    "title": "Podne",
    "author": "Jovan Dučić",
    "content": "Nad ostrvom punim čempresa i bora,\nmlado, krupno sunce prži, puno plama;\nI trepti nad šumom i nad obalama\nslan i modar miris proletnjega mora.\n\nLjubičaste gore, granitne, do svoda,\nzrcale se u dnu; Mirno i bez pene,\npovršina šušti i celiva stene;\nSvod se svetli topal, staklen, iznad voda.\n\nPrah sunčani trepti nad ispranim peskom,\ni srebrni galeb ponekad se vidi,\nsvetluca nad vodom. I mirišu hridi\nmirisom od riba i modrijem vreskom.\n\nSve je tako tiho. I u mojoj duši\nproduženo vidim ovo mirno more:\nŠume oleandra, ljubičaste gore,\ni bled obzor što se proteže i puši.\n\nNemo stoje u njoj srebrnaste, rodne\nobale i vrti; I svetli i pali\nmlado, krupno sunce; I ne šušte vali -\ngaleb još svetluca. Mir. Svuda je podne."
  },
  {
    "id": "600",
    "title": "Poezija",
    "author": "Jovan Dučić",
    "content": "Mirna kao mramor, hladna kao sena,\nti se bledo tiho devojče što sneva.\nPusti pesma drugih neka bude žena,\nkoja po nečistim ulicama peva.\n\nJa ne mećem na te đinđuve sa trakom,\nnego žute ruže u te kose duge:\nBudi odveć lepa da se sviđaš svakom,\nodveć gorda da bi živela za druge.\n\nBudi odveć tužna sa sopstvenih jada,\nda bi išla ikad da tešiš ko strada,\na čedna, da vodiš gomile što nagle.\n\nI stoj ravnodušna, dok oko tvog tela,\nmesto kitnjastog i raskošnog odela,\nlebdi samo pramen tajanstvene magle."
  },
  {
    "id": "601",
    "title": "Polje",
    "author": "Jovan Dučić",
    "content": "Ječmena žuta polja zrela,\nrečni se plićak zrači;\nKupina sja sunčana, vrela,\ntu zmija košulju svlači.\n\nPut prašljiv kud se mrâva vuče\nza četom crna četa;\nŽeleznu žicu cvrčak suče,\nnajdužu ovog leta.\n\nI skakavca minu jato...\nS topola jastreb mladi\nbaci u sunčev sjaj i zlato\nsvoj krik večite gladi."
  },
  {
    "id": "602",
    "title": "Ponoć",
    "author": "Jovan Dučić",
    "content": "U sobi muzeja gluho noćno doba.\nPred granitnim Marsom tu strasna i gola\nigra bahantkinja. Tu lije Nioba\nmramorne i hladne suze večnog bola.\n\nTu silno i bolno pod ujedom guje\nrve se Laokon. Na kamenu krutom\nsedi skrušen Edip... Mir je da se čuje\ngde prolazi tiho minut za minutom.\n\nAli s crne kule koban i potmuo\nGlas ponoćnog zvona odjeknu u tmini -\nnegde iz dvorane dug se uzdah čuo\nu mraku, u nemoj studenoj tišini.\n\nPrenula se naglo sva dvorana ova:\nsvak oseti da je tude u samoći\nmlad, srušen, i ranjen već dvaest vekova,\ngladijator jedan umro ove noći."
  },
  {
    "id": "603",
    "title": "Pored vode",
    "author": "Jovan Dučić",
    "content": "Put mesečev srebrn niz more se vidi,\nLeži beskonačan vrh zaspalih vala.\nMir. Zadnji je talas došao do hridi,\nZapljusnuo setno i umro kraj žala.\n\nNoć miriše tužno čempresovom smolom.\nNebo pepeljasto. I kopno i voda\nKô da noćas dišu nekim čudnim bolom,\nTiha tuga veje sa dalekog svoda…\n\nA sto srca noćas kucaju u meni,\nI celo mi biće budi se i diže\nČasom nekoj zvezdi, a čas kakvoj ženi.\n\nSve kipi u meni, kô plima kad stiže:\nKao sad da postah! Dokle zvezde brode\nJedne bezimene noći, pored vode."
  },
  {
    "id": "604",
    "title": "Poslednja pesma",
    "author": "Jovan Dučić",
    "content": "Bol je dao ovoj ljubavi gorčinu,\nLepotu i tajnu; mračna sumnja moja:\nSav prostor i užas; kob i očaj; njinu\nSvemoć; zadnja suza: neba sedam boja.\n\nNit znäde za vino u kupi od zlata,\nNiti za poljubac u zakletvi; sama,\nMučki kao zlotvor, ušla je na vrata,\nS nožem, ne u ruci, već u zenicama.\n\nNjen je plašt sunčani možda tkivo laži;\nLaž s tih usta kaza reč najdublju njene\nStrašne misterije: no dok udar traži,\nSve cveta pod njenom nogom kuda krene.\n\nJer od tvog otrova moj san beše jači:\nTvoj sam pojas tkao od sunčanih mlaza,\nI ti si svetlila; jer svemu kud zrači\nMoje sunce dadne sijanje ekstaza.\n\nSvoju veru nađoh u svom snu o veri…\nTvoj nož ne ubija nego blista blistom…\nJer ti beše trenut u mojoj himeri,\nMoj san o dobroti i vera o čistom."
  },
  {
    "id": "605",
    "title": "Povratak",
    "author": "Jovan Dučić",
    "content": "Vratiće se opet kada lišće pane,\nkad zaplaču hladni vetri obalama,\nkao uspomena na pomrle dane,\nbleda i u crnom, javiće se nama.\n\nNjen će mirni korak da žalosno prati\nšum jesenjih voda. No senka što mrači\nmramorno joj čelo, niko neće znati\notkuda je pala i šta ona znači.\n\nKo duša jeseni, kad nam priđe tada,\nispuniće strepnjom nekog mirnog jada\nnas, i hladne vrte, i prirodu bonu.\n\nA kad stari klavir dirne rukom lakom,\nbiće zvuci crni: činiće se svakom\nkao da prah noći pada po salonu."
  },
  {
    "id": "606",
    "title": "Poznanstvo",
    "author": "Jovan Dučić",
    "content": "Kada je poznah, nebo beše mutno,\nvrti su mreli s bolnim nestrpljenjem;\nJesenje vode šumile zloslutno,\ni sve očajno žurilo za mrenjem.\n\nI mladost moja nije više znala\nza dane strasti i trzanja njina:\nU moju dušu njena sen je pala,\nbleda i hladna, kao mesečina.\n\nGlas njezin beše kô muzika tuge:\ni zato mišljah, u slušanju mnogom,\nsamo na prošlost, na jeseni duge,\nna hladna neba, i na tužna zbogom.\n\nPoljubac njezin beše tih i ledan,\nmramorni poljub; A kosa joj plava\nodisala je setan miris jedan\nbokora ruža koji docvetava.\n\nI mnogo puta, u jutra, bez moći,\nprenem se kao iz olovnih uza:\nJa ne znam šta sam snevao te noći,\nali mi oči mutne, pune suza."
  },
  {
    "id": "607",
    "title": "Priča",
    "author": "Jovan Dučić",
    "content": "O plodu zbori cvet što padne,\nreka o huci plimâ;\nO ognju sunca zvezde hladne,\na suton o svitanjima.\n\nOsmeh za slasti beskonačne,\ni krilo za prostor sveta;\nO večnoj sreći oči plačne;\npad zbori za trijumf leta.\n\nI mir gde zrnje mraka niče,\nda sav šum sferâ taji...\nZvezde što padnu, to su priče\nda i smrt zna da sjaji."
  },
  {
    "id": "608",
    "title": "Prvo svitanje",
    "author": "Jovan Dučić",
    "content": "Ja sam taj putnik što je krenuo\nu prediskonsko prvo svitanje,\nza putem uvek put promenuo\nmeđ zvezdama kroz večno skitanje.\n\nU smrt i život, tren i trajanje,\niz oblika u oblik hodeći,\nvečiti pokret kad i stajanje,\ni uvek nov u novoj odeći.\n\nU oluj sunca i u mrakove,\nkao Reč čista nekad bačena,\nsvih praoblika noseć znakove:\nS kraja do na kraj nit provlačena.\n\nSejač i seme, reč i obličje,\nod prapočetka isto načelo;\nZakona istih hladno zatočje -\ni jedno u svem što se začelo.\n\nAli u patnji večnih promena,\nsvemoćni duh moj sada vapije\nza prvim jutrom tim bez pomena,\nza čistim pragom prve kapije.\n\nProđoh sve svoje strašne putanje\nzvezde i mrava; S tobom hodeći,\nsav krug obiđoh; Poznah ćutanje\nstvari u njinoj sjajnoj odeći.\n\nSad opet kucam na tim vratima\nsa kojih pođoh; Opet vapijem,\nklica života nepovratima,\nna prvom vrelu da se napijem!\n\nDa strela s drugog kopna bačena,\nko zna za koju kob izlivena,\nvrati se s ovog puta smračena -\nsvom strelcu kom i ne zna imena."
  },
  {
    "id": "609",
    "title": "Ptica",
    "author": "Jovan Dučić",
    "content": "Već sja Kumovska Slama…\nJejina, sva od svile,\nI s vatrom u zenicama,\nDiže se letom vile.\n\nS celoga nebosklona\nBlisnu u jednom trenu,\nDa bi po zemlji ona\nBacila svoju senu…\n\nI spazi, pokraj puta,\nSa nekog panja trula:\nSav kosmos da zaćuta\nDa bi se ona čula."
  },
  {
    "id": "610",
    "title": "Pustinja",
    "author": "Jovan Dučić",
    "content": "Divovi sunca, kao vetri,\nprolaze ovud s neba vrućeg,\ni minu gorke reči dve tri\nproroka negde vapijućeg.\n\nNoć ovud svugde smrću zaspe;\nAli već jutrom, dan bez glasa\nsve ljubičice Parme raspe,\ni svetle ruže iz Širasa.\n\nIma i na tlu očajnome\nuvek kap Božja koja kapi,\ni krvožedni krik Salome,\ni jedan prorok koji vapi.\n\nNigde ni pustoš nije sama,\nsvud srce ljudsko sebe seje,\nsvud se useli ljudska čama -\nsve se na našoj krvi greje.\n\nSvuda gde dođe bol čoveka,\nisnuni ponor koji zjapi:\nOd jedne suze tisuć reka!\nI svud po jedan prorok vapi."
  },
  {
    "id": "611",
    "title": "Put",
    "author": "Jovan Dučić",
    "content": "Da pođem uz reku, sve do vrela,\nda znam i izvor i ušće!\nAli me najzad i noć srela,\na crno trnje sve gušće.\n\nPadne li zvezda s nemim mrakom,\ni ode iz sene u senu,\nsrce se digne njenim trakom:\nKa mestu otkuda krenu.\n\nGde je taj svetli izvor, šta je\nta istina prva, daleka?\nNe vodi ništa u te kraje!\nsve dublja i crnja je reka.\n\nDa najzad s čistog zahvatim vrela!\nda spojim izvor i ušće!\nAli me najzad i noć srela,\na crno trnje sve gušće.\n\nTako selica jato gladno,\nsve more prešavši zračno,\nPadne po trnju: za njim hladno,\na pred njim nemo i mračno."
  },
  {
    "id": "612",
    "title": "Put (Da mi je da nađem)",
    "author": "Jovan Dučić",
    "content": "Da mi je da nađem novi ritam neki,\nI gordu sposobnost kojoj ne znam ime,\nDa svagda bez straha put pređem daleki –\nPut od jednog bola do njegove rime.\n\nI da moja miso nikad ne zaluta\nU tom svome času svečanu i retku,\nUvek svetu vatru noseć celog puta,\nVeliku i svetlu, kao u začetku.\n\nI da nakraj pesme ne osetim tada\nBole koje ništa ne može da spreči:\nU duši ostane još toliko jada,\nZa koje nemamo ni suze, ni reči."
  },
  {
    "id": "613",
    "title": "Putnik",
    "author": "Jovan Dučić",
    "content": "Dugo se u potoku kupa\njutarnja zvezda; Već zari,\na svud još strašna, i glupa,\ni nema apatija stvari.\n\nProšle su zvezde i sati;\nI talasi pod lukom mosta;\nA svu noć ja čekah da svrati\nnekog svog neznanog gosta.\n\nSva koplja jutra duž neba,\nsva platna dana po dolu...\nA obed od vina i hleba,\ni lampa, još na mom stolu...\n\nDa li je mogao proći\nmoj prag u zamrkloj cesti?\nČekam i čekam sve noći\ntog putnika s nekom vesti."
  },
  {
    "id": "614",
    "title": "Radovište",
    "author": "Jovan Dučić",
    "content": "Kad car Kantakuzen beše gostom cara,\nS kimvala i harfa sve muzika veja,\nS bronzanih tronošca mirisi iz žara,\nS mletačkih zrcala odsev polileja.\n\nZlatno suđe puno ribe s Belog mora.\nIz Srema fazani, divljač iz Pirina,\nGrožđe iz Preveze; red zlatnih amfora\nSvih pića iz Stona i trebinjskih vina.\n\nS društvom svojim glumac Dobrosav iz Huma\nDade tri predstave: sedam dana šuma\nProđoše u gozbi svetlijoj od išta.\n\nKad daleko beše gost od Radovišta,\nZa prvom trpezom, sam u svome skupu,\nDve mu gorke suze padoše u kupu."
  },
  {
    "id": "615",
    "title": "Rapsodija",
    "author": "Jovan Dučić",
    "content": "Da mi je da ljubim kao nekad prije –\nBez nade i sreće; vaj! da mi je moći\nIspuniti opet cele svoje noći\nSuzama i slutnjom kojoj konca nije.\n\nDa mi je da volim kao pre, pun mračne\nI svirepe slasti da patim i stradam;\nI uživajući u bolu što zadam,\nDa ne ljubim oči nego kad su plačne.\n\nDa mi je da volim srcem, koje tajno\nSve noseći sumnju strašniju i veću,\nNe zna za vrlinu, jer ne zna za sreću,\nI što mrzi bolno, jer ljubi očajno."
  },
  {
    "id": "616",
    "title": "Raskršće",
    "author": "Jovan Dučić",
    "content": "Ja ne znam raskršće na kom smo se sreli,\nNekad, kao stranci, sa dva razna puta;\nKad nit smo to znali, i niti to hteli,\nJednog bezimenog i strašnog minuta.\n\nKao u dvorani ogledalâ, i ti\nSad u svakoj misli boraviš po jedna.\nI cela istkana iz sunčanih niti,\nKao krupno jedro stojiš, nedogledna.\n\nHoćeš li ostati ili proći? Kuda\nIde tvoja brazda? Kakvo seme klija\nPutem tvog triumfa? I da li je svuda\nSamo tamni bezdan gde tvoj far zasija?"
  },
  {
    "id": "617",
    "title": "Rastanak",
    "author": "Jovan Dučić",
    "content": "Opet sam te sreo tamnu, punu sete –\nBraniš nevidljivoj suzi da poteče;\nKo sen beznadežni, tako, jadno dete,\nTi beše pored nas celo jedno veče,\n\nSve beše odavna nestalo međ nami,\nI ljubav, i mržnja. A naše dve strane\nDuše osećahu, ipak, ko u tami:\nKipe dve-tri suze još neisplakane.\n\nI negdašnjeg srca, nikad nerečena,\nPritajena, tamna, reč htede poteći…\nA kad pođe kao beznadežna sena –\nNikad možda nismo bili bliže sreći."
  },
  {
    "id": "618",
    "title": "Refren",
    "author": "Jovan Dučić",
    "content": "Znadem za neme sutone,\nkad sav šum zemlje nestane ―\ngde srce za čas prestane,\na duša zavek utone.\n\nZnadem za noći zvezdane,\ngde se sva svetlost prolije,\nda čašu tuge dolije,\nprokaže bola bezdane.\n\nZnam ljubav kad se useli\nu srca sjajne palače,\npa tužna pesma rasplače,\nradosna pesma ucveli.\n\nZnadem za čase čamotne,\njeseni gorke, zgružene:\nsve stvari stoje združene,\nsamo su duše samotne."
  },
  {
    "id": "619",
    "title": "Rezignacija",
    "author": "Jovan Dučić",
    "content": "Ne prokuni nikad to prisustvo jada,\nU večeri gluhe, kraj mrtvog ognjišta.\nJer kako je prazno naše srce,\nkada Nema u životu da oplače ništa.\n\nTvoj bol beše izvor sve tvoje čistote;\nOn je tvoja mladost, lepota, i tajna;\nNe prokuni trenut koji ti sve ote:\nSamo si u patnji postala beskrajna.\n\nI oslobođenoj od smrti, bez uza\nZa sve oko sebe – sad novi put sija:\nKad poznamo čari pokajničkih suza,\nTad postane ljubav jedna religija."
  },
  {
    "id": "620",
    "title": "Rimski sonet",
    "author": "Jovan Dučić",
    "content": "Spava Cecilija Metela, još spava,\nsto godina prespi i sto novih začne.\nPeva ptić iz žita i kosač iz trava,\na ništa da prene trepavice plačne.\n\nU mrak bela stada sa humova shode;\nGolubi iz polja beže ispred sene;\nApijom se vrate legije što vode\nkralje od istoka, i pljačku, i plene.\n\nOči Cecilije mokrih trepavica,\nod sveg okrenute sad gledaju drugde;\nNit ih prenu trube ni glas noćnih ptica.\n\nSto godina mirno ona pređe svugde:\nLepota je smrti bez svojih granica...\nA mokre su oči okrenute drugde."
  },
  {
    "id": "621",
    "title": "Samoća",
    "author": "Jovan Dučić",
    "content": "Leži reka rasuta u mraku,\nmrtva, bela. Ne čujem da prska\nni talasić između gustih trska,\nni ptić rečni gdegod u vrbaku.\n\nSamo drhte u providnoj tmini\ndve-tri zvezde bele u dnu svoda;\nI diže se iznad nemih voda\ncrn siluet šume u visini.\n\nDok blisnuše nebesa u času,\ni šum čudan prođe po samoći,\nmiris lipa dolinom se rasu:\nJedna duša minu posred noći..."
  },
  {
    "id": "622",
    "title": "Saputnici",
    "author": "Jovan Dučić",
    "content": "Sve za svojim putem, ja sam žudno hteo\nSve za svojim putem! Ali zaman muke:\nNa raskršću svakom uvek sam se sreo\nS kažiprstom kobnim nevidljive ruke.\n\nHtedoh u svom srcu da glas sebe čujem,\nA ja čuh u sluhu glas ko zna otkuda…\nHtedoh da se otmem, da snevam, da snujem:\nDruštvo nevidljivih pratilo me svuda…\n\nJa gde sam? zavapih. Moje delo gde je?\nKoga sledim večno, nesvesno i strasno?\nI u meni samom koliko je mene?\nKoliko?… Sve ćuti. Ah! to je užasno."
  },
  {
    "id": "623",
    "title": "Sat",
    "author": "Jovan Dučić",
    "content": "Dan bolestan, mutan, nebo neprozirno.\nNad bezbojnom vodom mir večernji beše.\nČasovnik nevidljiv negde izbi mirno:\ntad potonje ruže lagano pomreše.\n\nI kad opet izbi: s topola se rasu\nzadnje mrtvo lišće. Mir je na sve strane.\nDok ponova kucnu: tiho u tom času\njedno gnezdo pade visoko sa grane.\n\nNo skriveno zvono kad pod svodom lednim,\ni opet se začu iz topola stari,\nsva dolina strahom ispuni se jednim,\ni užasnom strepnjom, i panikom stvari."
  },
  {
    "id": "624",
    "title": "Sati",
    "author": "Jovan Dučić",
    "content": "Kako brzo živim! Kako sati dugi\nProlaze, ko bele ptice. Nit znah samo\nČim su povezani jedan dan za drugi,\nNiti kad zapitah: zašto sve, i kamo?\n\nU nogama sfinksa prespim svake noći,\nSa srcem što nije ni srećno, ni plačno,\nZa sve što je prošlo i sve što će proći:\nJer svaki je trenut nešto beskonačno.\n\nJa ne imah nikad ni minute neme,\nDa pitam kud ode uzdah što odleće.\nToliko je uvek bilo kratko vreme\nIzmeću dve suze i izmeđ dve sreće."
  },
  {
    "id": "625",
    "title": "Selo",
    "author": "Jovan Dučić",
    "content": "Vitorog se mesec zapleo u granju\nStarih kestenova; noć svetla i plava.\nKô nemirna savest što prvi put spava,\nTako spava more u nemom blistanju.\n\nČempresova šuma bdije; mesec na nju\nSipa svoje hladno srebro; odsijava\nModro letnje inje sa visokih trava.\nZatim krik. To kriknu buljina na panju.\n\nRibarsko seoce poleglo na stenu,\nI sišlo u zaton; i kroz maglu mlečnu\nJedva se nazire, kô kroz uspomenu.\n\nSve je utonulo u tišinu večnu.\nNi šuma, ni glasa; samo jednoliko\nIzbija časovnik kog ne čuje niko."
  },
  {
    "id": "626",
    "title": "Seme",
    "author": "Jovan Dučić",
    "content": "U brazdu bacih seme kedra,\nte nepobedne svete srži,\nkojeg u svodu neba vedra\nnit oluj sruši nit grom sprži.\n\nU svetlo jutro toga dana,\nbacajuć seme, rekoh: — Budi\nu mojoj brazdi krv titana,\nideja sile sva u grudi!\n\nU prostor bačen glas što stremi,\nda ga nebesa budu puna!\nI reč što nikad ne zanemi,\ni večno budna božja struna.\n\nA kao pesnik, ti ćeš biti\nstranac u svetu i u gori:\nOd osama se što ushiti,\nod hladnih zvezda što sagori."
  },
  {
    "id": "627",
    "title": "Senka",
    "author": "Jovan Dučić",
    "content": "Ide sen moja pored mene,\nognjena sablast i džin modar;\nPreda mnom kao vođ bez smene,\nkao žbir za mnom, nem i bodar.\n\nPred šumom presta da me prati,\nza šumom već me opet čeka;\nPred prag će crkve zbunjen stati\ntaj prediskonski strah čoveka.\n\nTaj znak što mrkne i što sjaje,\ntaj govor neba rečju tamnom!\nDokle će ići i što traje —\nta gorka igra sunca sa mnom?\n\nSve će pod nebom dalje sjati,\na sen i čovek, dva blizanca,\nna raskršću će nekom stati\nda oba zbace teret lanca.\n\nNo tražiće se, dok dan sija,\ndve sudbe večno sjedinjene:\nSenka od zemlje bezmernija,\ni čovek lakši i od sene."
  },
  {
    "id": "628",
    "title": "Seta",
    "author": "Jovan Dučić",
    "content": "I davno trag ljudi kud nesta,\njoš širom po poljima plinu -\nsav gorki mir pesme što presta,\ni miris žetve što minu.\n\nI davno mrak padne već vani,\ni zadnji lik stvari se zatre -\na cvrčci od sunca pijani\njoš kliču za podne od vatre.\n\nSve traje na velikoj njivi,\nsve jednom što suza nam zali;\nJer stokratni život proživi\nsve ono za čime se žali.\n\nI srca mru, trošna međ svima,\ni tašta i protivurečna -\nno ono što na dnu njih ima,\nsve samo su delovi večna.\n\nI traje sve, kao iz kletve,\nkroz prazna i pečalna mesta -\nsav miris daleke žetve,\ni gorki mir svega što nesta."
  },
  {
    "id": "629",
    "title": "Simbol",
    "author": "Jovan Dučić",
    "content": "Gledam tvoje krupne oči zaljubljene,\nGde sja vatra – ko zna – grešna ili sveta.\nSvejedno ljubiš li drugog ili mene:\nTi ljubiš nevino kao cvet što cveta.\n\nLjubav bi ti moja bila zatočenje,\nU tvom bezgraničnom, granica i meta;\nTakva, večna ženo, kroz život i mrenje\nU slavi instinkta ti si samo sveta.\n\nTi si sat od kojeg nebo zarumeni,\nSimbol veći nego bol ljudski što grca;\nI ti si božanstvu bliža nego meni:\nViše zakon sveta, nego zakon srca."
  },
  {
    "id": "630",
    "title": "Slava",
    "author": "Jovan Dučić",
    "content": "Pod Serezom svu noć peva vojska carska;\nDanas slavi Care, a za carskim stolom\nSva vlastela i sva braća hilendarska;\nCarica pod krunom kao oreolom.\n\nTu knez od Drivosta, i knez u Avloni\nVasal-kralj Bugarske, bačene pod igo,\nNemački riteri, franački baroni,\nI knez Jero Bunić i grof Močenigo.\n\nGospodin Oliver, to carevo oko,\nI Preljub, mač carev, javiše visoko\nDa je Tesalija sva pala za veče.\n\nA molbu za Carstvo kad Patrijarh reče,\nDvorana zablista kao suncem cela:\nNa ramenu Care drži Arhangela."
  },
  {
    "id": "631",
    "title": "Slušanje",
    "author": "Jovan Dučić",
    "content": "Kada padne veče povrh vode plave,\nI zasvetle Mlečni Puti iz daleka,\nTada kao ptica iz svog gnezda meka,\nSve od mahovine i od morske trave,\n\nPrhne moja duša. I želje što dave,\nI biju, i more, još od pamtiveka,\nNju izmame tako u tuzi bez leka…\ndok ponoćne zvezde šume iznad glave.\n\nKô svileni crni noćni galeb, tako\nMoja duša pada na talas, polako,\nI zaspi u svojim suzama, kô dete.\n\nA kad je probudi srebrnasta zora,\nU njoj vas dan šumi noćna pesma mora,\nPuna jedne bolne neutešne sete."
  },
  {
    "id": "632",
    "title": "Slutnje",
    "author": "Jovan Dučić",
    "content": "Taj zamor bez sna i bez pomoći,\nbez želje za pir i za lovore:\nU ove moje gorke ponoći\nsve slutnje dođu da progovore.\n\nZa tobom tragam kroz sve prodore,\nženo, zlim morem slutnje tučena —\nu mesečeve svetle odore\ni magle zvezda sva obučena.\n\nPrikaze svu noć slaze s tavana,\nsto noža moje ruke trebaju!\nNoćas me kroz mrak, kao Gavana,\nna raskršćima maske vrebaju.\n\nKako su tamne noći zvezdane,\ni strašne zamke praznih putanja!\nKako su pune redom bezdane,\ni kako kobni glasi ćutanja."
  },
  {
    "id": "633",
    "title": "Smrt u sjanju",
    "author": "Jovan Dučić",
    "content": "Na žitu plamti jara vrela,\nJuli će sve da zatre;\nDitiramb suncu peva pčela –\nSve reči od same vatre.\n\nNe čezne brdo dah da nađe.\nNit šuma za sen vapi\nI reka pre no sunce zađe\nŽeli da umre do kapi.\n\nSprema se klasje sve da padne,\nI lišće pred noge panju;\nDa zemlja danas žudno znadne\nZa lepu smrt u sjanju."
  },
  {
    "id": "634",
    "title": "Snevaj",
    "author": "Jovan Dučić",
    "content": "Snevaj, da uvidiš da prolazni snovi\njoš najbliže stoje postojanoj sreći;\nDa ne pitaš nikad, zašto jadi ovi,\na ne koji drugi, a ne koji treći.\n\nLjubi, ljubi silno, uvek istovetan,\nu ljubavi samo ti ćeš jasno znati:\nKako malo treba da se bude sretan,\ni sto puta manje da se večno pati.\n\nI umri, da spaseš verovanje čisto,\nda si kad god stao pred istinom golom:\ni da u životu nisi jedno isto\njednom zvao srećom, a drugi put bolom."
  },
  {
    "id": "635",
    "title": "Snovi",
    "author": "Jovan Dučić",
    "content": "Vaj! kako to boli reći jedno zbogom!\nI kolika rana otvori se tajna,\nKad i za tolikom našom suzom mnogom,\nOpet padne jedna suza oproštajna.\n\nNapred! Ali kuda, i kamo, i zašto?\nI zar uvek isto, i sve tako večno?\nPa kako to ipak boli neizlečno\nKad svrši snevanje, i prazno, i tašto…\n\nI obamre snaga, i zanemi vera,\nDok žeđ tamnog srca postaje sve veća;\nTad vidiš da često, koliko i sreća,\nVredi jedna topla i lepa himera."
  },
  {
    "id": "636",
    "title": "Sonata",
    "author": "Jovan Dučić",
    "content": "Htedoh da mi ljubav ima lice sretno,\nKao rečna nimfa, čije vlasi duge\nVeselo crvene; ali beše setno,\nI kose joj behu tamne, ko u Tuge.\n\nHtedoh da zapevam mlad ditiramb sreće,\nA ja najtužniju ispevah poemu;\nPočnem da se nadam, a osetim veće\nNeku slutnju davnu, zaspalu i nemu.\n\nTako novu želju prati suza stara;\nTako nova ljubav u časima holim\nNeosetno rane starinske otvara –\nPa me strah da želim, i užas da volim."
  },
  {
    "id": "637",
    "title": "Srešćemo se opet",
    "author": "Jovan Dučić",
    "content": "Srešćemo se opet, ko zna gde i kada,\nNenadno i naglo javićeš se meni –\nMožda kad u duši bolno zastudeni,\nI u srcu počne prvi sneg da pada.\n\nNa usnama našim poniknuti neće\nNi prekor, ni hvala; niti tuga nova\nŠto ne osta više od negdašnjih snova\nNi kaplja gorčine, ni trenutak sreće.\n\nAli starom strašću pogledam li u te:\nTo nove ljubavi javlja se glas smeo!\nJer što srce hoće to je njegov deo –\nUvek novi deo od nove minute."
  },
  {
    "id": "638",
    "title": "Strah",
    "author": "Jovan Dučić",
    "content": "Zašto volim tako sve ono što mine,\nI radost, i bole? S kakvom željom tamnom\nJa lakomo slušam taj glas iz daljine,\nI pogledam na put koji osta za mnom?\n\nKakva je to veza izmeđ duše sada,\nI tih dana što su protekli, ko voda?\nZašto većma volim veče koje pada,\nNo purpurnu kišu iz jutrenjeg svoda?\n\nČesto mi se čini da ko noćna plima,\nSve u meni šumi od spomena sivi;\nI da mi je srce prepuno, i ima\nStrah da ide dalje i da što doživi."
  },
  {
    "id": "639",
    "title": "Strofe jednoj ženi",
    "author": "Jovan Dučić",
    "content": "Gledaću tvoj sjajni sen na talasima,\ni stope na pesku; s jutrom na vrhuncu,\nkao prvo gnezdo budno među svima,\nja te pevam kao himnu zemlje Suncu.\n\nTi si iskra moga mača pobednoga;\nSto muzičkih vrela što bruje i plave;\nPogled koji hoće da sagleda Boga;\nPehar iz kog pijem strašno piće Slave.\n\nKroz tamnu je pustoš moje krilo seklo,\ngde sad sja tvoj pokret i tvoja reč zari;\nI kao da svemu ti beše poreklo,\nsunce što mi otkri mesto sviju stvari.\n\nSve vode postaše za odsev tvog stasa,\nprostor, da imadneš dušu začuđenu,\nmir tamnih dolina za eho tvog glasa,\nsunce da na svetu baciš svoju senu.\n\nTi si kao lađa s krupnim jedrilama,\nšto nosi podneblja drugih kopna; o, ti,\nšto se, neumitna, javi među nama\nda daš svoj dah zemlji i svoj glas lepoti."
  },
  {
    "id": "640",
    "title": "Stvaranje",
    "author": "Jovan Dučić",
    "content": "Nisu te glasnici oglasili meni,\nNiti čuh korake tvoje izdaleka;\nI ne znam kad beše već minuta neka\nKad se moj duh napi tvoje svetle seni.\n\nJer ti si postala u meni, i bila\nMisao iskonska što najzad odnemlje,\nZlatna nit iz stene, i seme iz zemlje,\nI mah u ramenu još neniklog krila.\n\nTi nikad ne pozna taj put vijugavi,\nPut kojim izvana dovodi unutra,\nI kojim sve mora da se vrati sutra;\nKao cvet u moru, u meni se javi.\n\nIz mog sna ponikla, i ti beše tašta;\nPlod moga poroka, krvoločno jetka;\nPlod misli, i ti si bila bez svršetka;\nPlod mojih sujeta, podlija od svašta.\n\nPlod mojih samoća, beše puna sete;\nPlod mržnjâ, usta ti behu otrovana;\nI plod mojih sumnja, ti si prešla, strana,\nSav put s plačem kao izgubljeno dete.\n\nNo cvet sna otrovnog ne presta da siše!\nI ja umreh u čas kad se beše htelo\nZadnja kaplja krvi, koju nemah više,\nDa okončam lepo i zlokobno delo."
  },
  {
    "id": "641",
    "title": "Sumnja",
    "author": "Jovan Dučić",
    "content": "Moja sumnja strasna, i svetla, i plodna,\nmoje drugo biće i drugi vid; jetka,\nbrani koju čašu da ispijem do dna,\ni da koju sreću poznam do svršetka.\n\nMoje srce drži prstima od leda,\ni moj duh napaja kajanjem bez mere;\nMoj pogled u nebo da očajno gleda,\nda mrzim bez snage i ljubim bez vere.\n\nNo ona obasja moj um obesnažen,\ni dade mom duhu, slabom kao slamka,\nsto krupnih očiju, da ozaren, blažen,\nmine svaki ponor i zna gde je zamka.\n\nI da je dobrota, odricanje; i da\nu zakletvi ima izdajstva i srama;\nI u pobedama poraza i stida;\nNiske bezbožnosti u svim molitvama.\n\nI u čistoj veri, praznoverja; da je\nljubav sebičnija nego naše zloće;\nI koliko laži naše suze taje,\ni mračnih zavera zamukle samoće.\n\nTako oslobođen i sebe i drugih,\ngledam kako pada i poslednja uza…\nI gord sam u času iskušenja dugih\nšto bar ne zajecam kad mi pođe suza."
  },
  {
    "id": "642",
    "title": "Sunce",
    "author": "Jovan Dučić",
    "content": "Kroz moj sâd reka teče,\nsveta i obasjana;\nUvire sva u veče,\nizvire sva iz dana;\nSvetla reč Bog što reče\nda plodi tlo Hanana.\n\nVinograd moj u strani,\ni trešnje već u cvetu.\nOdozgor u čas rani\nzazori celom svetu!\nTude se biju za nas\nvečito Juče i Danas.\n\nNa pesku moga vrta,\nrazliven sav u zlatu,\npo sunčanome satu\njedan zrak s neba bludi:\nI ravnodušno crta\nput zemlje i vek ljudi."
  },
  {
    "id": "643",
    "title": "Suncokreti",
    "author": "Jovan Dučić",
    "content": "U tužnom oku suncokreta,\nšto nemo prati neba bludnje,\ntu su sve žeđi ovog sveta,\nsva nespokojstva i sve žudnje.\n\nŠume u strahu svom od mraka:\n\"Bog je pomalo sve što zari;\nI svetlosti je jedna zraka\nmera i cena sviju stvari!...\n\n\"Sve je što živi na dnu tmine\ns prokletstvom nemim na svet palo -\nSve što ne gleda u visine,\ni nije jednom zasijalo!...\"\n\nS istoka kralji, obučeni\nu teško zlato, stoje plačni;\nI žreci sunca, naspram seni\nprosjački vape u čas mračni.\n\nTe tužne oči suncokreta\nu mom su srcu otvorene -\nAli su sunca nakraj sveta,\ni tiho slaze mrak i sene.\n\nPomreće noćas širom vrti,\ndvoredi sjajnih suncokreta,\nali će biti u toj smrti\nsva žarka sunca ovog sveta."
  },
  {
    "id": "644",
    "title": "Susret",
    "author": "Jovan Dučić",
    "content": "Jedne se noći beše srela,\nna jednoj zračnoj stazi,\nduša u nebo što se pela,\ni angel što na svet slazi.\n\nAngel ispriča priču sjajnu\nšta su nebeski vrti,\na duša cele zemlje tajnu:\nmagiju ljubavi i smrti.\n\nI osmehnu se angel potom\nna carstvo večnih zraka;\nDuša zaplaka za lepotom\nigre svetlosti i mraka."
  },
  {
    "id": "645",
    "title": "Susret (Čekasmo se dugo)",
    "author": "Jovan Dučić",
    "content": "Čekasmo se dugo, a kad smo se sreli,\nDala si mi ruku i pošla si sa mnom.\nI idući stazom nejasnom i tamnom,\nIskali smo sunca i sreće smo hteli.\n\nOboje smo strasno verovali tada\nDa se besmo našli. I mi nismo znali\nKoliko smo bili umorni i pali\nOd sumnja i davno preživljenih jada…\n\nI za navek kad se rastasmo, i tako\nStežuć svoje srce rukama obema,\nOtišla si plačna, zamrzla i nema,\nKo što beše došla, tužno i polako."
  },
  {
    "id": "646",
    "title": "Suša",
    "author": "Jovan Dučić",
    "content": "Već mesecima oganj daždi,\nPrepuklu zemlju mori suša;\nNajzad će sunce sad da zaždi\nZamrli gajić oskoruša.\n\nSuv potok kraj kog mrtvo ćuti,\nBez glasa i bez prama dima,\nSeoce; samo zlatom žýti\nTikva po vrelim vrtovima.\n\nSve žega mori kao čuma;\nDolina puna nemog straha;\nU polju nasred belog druma\nVeštica diže stub od praha."
  },
  {
    "id": "647",
    "title": "Suton",
    "author": "Jovan Dučić",
    "content": "Ja te volim jednim žarom neveselim,\nI sumnjom u tugu i lepotu jada;\nSreća koju imam uništava sada\nBeskonačnu drugu sreću koju želim.\n\nZaklanjaš mi sunce, a dala si sama\nSto očiju mome srcu, i sve pute\nDuši, da bi ipak svi nestali u te,\nKao izgubljeni zvuk u dolinama.\n\nI sto volja kao belih jata k jugu,\nDa sva na tvoj ostrv padnu očarana;\nI sto vera da te slede jednog dana –\nKo sto blede dece u litiju dugu.\n\nDigla si sto mržnja da stražare, kao\nSto crnih jedrila, sva pred tvojom lukom…\nI tako mom dahu prinela si rukom\nCvet tvog bića krupan, otrovan i zao.\n\nI svom strašću prve i poslednje žene,\nVladaš mojom dušom, svom i svagda; slična\nSudbi, tako i ti, silna, nepomična,\nStojiš izmeđ mene i sveg oko mene.\n\nDok iz suhe stene bije nova voda,\nI plavi cvetovi iz staroga panja,\nI sijaju kao u sam dan postanja\nSva zvezdana kola sa velikog svoda.\n\nMoju ljubav tamnu kao mrak u česti,\nJa ispunih mržnjom, kajanjem i strahom –\nNo žeđ za izdajstvom pretvori se mahom\nSva u novi zavet i slast ispovesti.\n\nTako gorko pada neko veče bledo\nNa sve moje pute, bolno, po sve doba,\nDuboko u meni: dok ljubav i zloba,\nKao dva anđela, poju naporedo."
  },
  {
    "id": "648",
    "title": "Suza",
    "author": "Jovan Dučić",
    "content": "Ko jesenja šuma tako umiraše\nCeo jedan život tiho i nečujno.\nI još noseć srce i željno i bujno,\nMi smo osećali zadnje dane naše.\n\nMotreći u kobni simvol što se diže,\nDuša nam se mrzla i trovala tugom;\nI držeć sve čvršće ruku jedno drugom,\nMi smo koračali raskršću, sve bliže.\n\nMi smo svoju suzu krili u tom času,\nOnu suzu čednu, svetu, neumrlu:\nNo ona se svagda javljala u grlu,\nI uvek se tužno rasula u glasu."
  },
  {
    "id": "649",
    "title": "Svitanje",
    "author": "Jovan Dučić",
    "content": "Jutarnji strnjik mori slana,\nIz polja nešto teško vapi,\nTo plitku reku davi brana\nI kida jetki napor slapi.\n\nMeđ nasipima vrtlog huči;\nI kao gromka obest džina,\nPod teškom stenom što se muči,\nIz grotla stignu glasi mlina.\n\nNa bregu iznad mokrog krša\nPrvi zrak sunčev tek se rodi,\nI neveselo zaleprša,\nI ugasne na plitkoj vodi."
  },
  {
    "id": "650",
    "title": "Šum",
    "author": "Jovan Dučić",
    "content": "Poće šum s gore jasenova,\ndade ga šumi jela,\nI bukvi bukva, zovi zova,\nprenu se priroda cela.\n\nBivolje stado diže glavu:\nJe li to pesma o moći?\nŠeva ču himnu nebu plavu,\nbuljina muziku noći.\n\nJastreb se trže: eto lova!\nI zec: zar lovac hiti?\nZvezda pomisli: gle, noć s nova!\nA grob: o, da li sviti?"
  },
  {
    "id": "651",
    "title": "Šuma",
    "author": "Jovan Dučić",
    "content": "Sva suncem šuma ispunjena,\nMiriše zrak od novog meda,\nŽuti se mladi šiprag klena,\nU nebo prvi kozlac gleda.\n\nUz stabla žure vojske buba,\nŽagor se svuda strašno čuje\nOd kljuna, svrdla, dleta, zuba;\nPauci predu, detlić kljuje.\n\nA Nedelja u šumi sela,\nČeka kad prvi odmor dospe,\nDa širom polja brzo prospe\nKrvavih bulki mora cela."
  },
  {
    "id": "652",
    "title": "Tajna",
    "author": "Jovan Dučić",
    "content": "Naše dve ljubavi pune kobne moći,\nod sviju skrivene, žive u svom stidu,\nkao pod zvezdama, zaspali u noći,\ndva mirna pauna na starinskom zidu.\n\nKrijem svoju ljubav kao mržnju drugi -\nistom silom laži i svim podlostima;\nKao drugi staklo otrova, svoj dugi\nsvoj bol bezutešni ja krijem međ svima.\n\nKoliko je šuman eho moje laži,\nda ne prenu nikog udarci mog srca!\nI koliko mira u reči gde grca\ncela jedna duša i san od sveg drži.\n\nSva je moja radost znati bol da skrijem;\nSva mudrost, ljubavi dati izgled zlobe;\nVrlina, da prezrem suze koje lijem,\ni pokažem srce kao prazne sobe.\n\nI tako dve naše ljubavi očajne,\nogrnute lažju večitom i niskom,\nstoje nemih usta u dnu naše tajne -\ndva crna pauna na zidu starinskom."
  },
  {
    "id": "653",
    "title": "Tama",
    "author": "Jovan Dučić",
    "content": "Iza jablanova još ni sad ne žuti\nZadocneli mesec. Još sa crnih trava\nDuva tamni vetrić. Kako strašno ćuti\nProleće u noći, proleće što spava…\n\nA iz bledog neba u toj nemoj tmini,\nČesto ko da tiho crni sneg povrvi.\nKakvo kobno veče! U bolnoj tišini\nČini mi se čujem huku svoje krvi.\n\nČujem u dnu duše glas nekakav setno,\nKo glas u dubini noći. To je samo\nJedna mutna želja prošla neosetno,\nKo bi znao za čim, ko bi znao kamo."
  },
  {
    "id": "654",
    "title": "Tišina",
    "author": "Jovan Dučić",
    "content": "Zaboravljen predeo u proplanku dugom,\nobale pod teškom tišinom i travom\ntu večernje vode huje tihom tugom,\na žalosne vrbe šume zaboravom.\n\nU zelenoj jasnoj pomrčini granja,\ntu nađem Samoću, u ćutanju večnom,\nbledu, pokraj reke; tu sedi i sanja,\ni ogleda lice u modrilu rečnom.\n\nKo zna otkad tako. No u nemom dolu,\nglas pane li samo u ta mesta čista,\nsva tišina teško uzdahne u bolu;\nRefren patnje ode od lista do lista."
  },
  {
    "id": "655",
    "title": "Trenuci",
    "author": "Jovan Dučić",
    "content": "Ta ljubav bez cilja i bez sutradana,\nzla sestra večnosti, u besu sveg hitnog\nnosi znak najveće kobi što je znana:\nSav užas prolaznog i bol neumitnog.\n\nTaj svemir naslikan na valu što bega,\nsav pokret prostorâ u treptanju lista —\nLjubav je bez sutra večnija od svega:\njer i posle smrti još je uvek ista.\n\nTa ljubav što umre u naponu vrelu,\nmač skrhan na samim vrhovima tvrđa,\nima pobedničku gordost na svom čelu:\njer umre u sjaju pre nego zarđa.\n\nOna prođe dušom kao iz daleka\nzalutale ptice u svetlosti maja;\nU pesmi su njinoj glasi drugih reka,\ni na krilima im sunce drugog kraja.\n\nI ona nestaje pre vesele žetve,\nuvek neuvela u svemu što vene,\nbez svoga zaveta i bez svoje kletve —\nu lepoti reči jednom izrečene."
  },
  {
    "id": "656",
    "title": "U sumraku",
    "author": "Jovan Dučić",
    "content": "Odvela me tuga i misli zloslutne\nu polje, daleko. Trava puna rose.\nTužno stoje vrbe iznad vode mutne,\nhladni vetri mrse zelene im kose.\n\nNa zapadu negde polumrtav bleska\nugašenog dana zadnji bledi plamen.\nNema je nada mnom širina nebeska,\nmrak zasipa šumu, reku, cvet i kamen.\n\nEvo jedno groblje. Tu leže seljaci,\ndo suseda sused, drugar do drugara;\nA dok se u svodu brišu zadnji zraci,\npobožno kapela stoji kraj njih stara.\n\nI dole u selu zadnji ognji zgasli –\nnoć, i tu se spava… A ko sablast čudna,\nmeđ grobljem i selom još krivuda staza,\nsva bela i gola, kratka, večno budna."
  },
  {
    "id": "657",
    "title": "Vardar",
    "author": "Jovan Dučić",
    "content": "I usta prorokâ i mišca junakâ,\nNapiše se snagom tvoje svete kapi.\nSad kroz naša srca idu krupni slapi\nTvojih svetlih struja i ognjenih zraka.\n\nSvoj hleb i lovore zalili smo tobom;\nMolitva i himna, obe su te pune;\nPune su te naši vapaji i strune;\nKao Mlečni Puti sjajiš našim dobom.\n\nUzeli smo gordo u svoje trofeje\nSve tvoje ognjene zastave i mače,\nOplenili tvoje smaragde što zrače,\nI tvoje matice razveli u leje.\n\nOvde se borahu pretci s potomcima:\nLavovi od tuča motre žive lave;\nDve tvoje obale dve su naše slave:\nMi smo pobednici bezmerni nad svima.\n\nTečaše iz carske legende, a sada\nRobuješ u priči o nama; i grubi\nSen naših legija sad na tebe pada;\nSve tvoje vetrove nosimo u trubi."
  },
  {
    "id": "658",
    "title": "Veče",
    "author": "Jovan Dučić",
    "content": "Mre potonja svetlost i postaje smeđa,\nOktobarsko sunce gasne iza huma…\nA tvoja je duša puna bolnog šuma,\nTeška suza stala u dnu tamnih veđa.\n\nDok u tvome vrtu dan očajno tinja;\nU tamnoj se senci rasplakale česme;\nŠumi gora, kao rosa da rominja,\nA u tebi huje rime moje pesme…\n\nHuje tamne rime, ko mistično vrelo,\nKroz lišće, i zvezde, i sen što još pada:\nU svakome stihu ima suza jada,\nU svaku je strofu leglo srce celo."
  },
  {
    "id": "659",
    "title": "Večernje",
    "author": "Jovan Dučić",
    "content": "Zaraslo ostrvo u šumi oliva,\nKo crn galeb leži nasred morskih vala.\nDok večernja magla iznad nemih žala\nPada, ko zaborav, nečujna i siva.\n\nPenuši se talas i mirno celiva\nSlano crno stenje na rubu obala.\nVidim vrh zvonika; to crkvica mala\nViri iz maslina, topola i iva.\n\nOpet noć bez mira. I sad iz daleka,\nVečernjega zvona kad se čuje jeka,\nPominjem te s bolnom suzom što se roni.\n\nNem, na izgubljenom valu, nasred vode,\nPrve senke noći dok rastu i brode…\nA s ostrva tužno zvoni, zvoni, zvoni…"
  },
  {
    "id": "660",
    "title": "Večni nomad",
    "author": "Jovan Dučić",
    "content": "Kad moj prah, Tvorče, mirno pređe\nu grumen gline užežene,\ntad neće više biti međe\nizmeđu tebe i izmeđ mene.\n\nKad svrši ropstvo dva načela\nduha i tela, zla i dobra,\npašće tad uza svih počela\nu zadnjoj berbi koju obrah.\n\nI postajući bezobličan,\nna povratku svom starom putu -\ntebi ću biti opet sličan,\ni prvom danu i minutu.\n\nNoseć u šaci pregršt sunca,\nu zenicama neba komad,\nsići će najzad sa vrhunca\ntaj astralni i večni nomad!\n\nKao u sjaju novog dana,\ndirnuta krilom vetra blaga,\ngrančica mirte zanjihana\nne ostavivši nigde traga."
  },
  {
    "id": "661",
    "title": "Večnoj Srbiji",
    "author": "Jovan Dučić",
    "content": "Čuvaj se, moj rode, svojih stranputica,\njer put neizvestan uvek je put vražiji.\nNe boj se jastreba nego kukavica,\nne boj se lažova nego njine laži.\n\nBog neka te spase tvojih spasilaca,\nna svakome uglu ima ih po jedan.\nPrezri mudrost glupih i glupost mudraca!\nnož tvog izdajnika biće uvek žedan.\n\nKao grom ćeš naći svoga puta,\ni kao nit zlatna probiti kroz stenu.\nZar hrabrost poltrona da ti snagu sputa,\ni da nož zločinca prospe zadnju venu!\n\nKosovski vitezi prvi put su znali\nza vojsku ubica što će da ih srete:\nZa gnusno junaštvo onih što su klali\nu postelji starca, u kolevci dete.\n\nZastavu ideje u ruci podlaca!\nMesto mač što svetli, uvek nož što para!\nBorca što se blatom mesto kopljem baca,\njunaka što pljačka i žreca što hara!\n\nZastavu u sramni zločin zamočenu;\nSlobodu u senci tuđih bajoneta;\nOtadžbinu celu u pljačci i plenu;\nU krvavoj ruci gde je pričest sveta.\n\nPrezri ljubav podlih i bratstvo ubica.\nI reč verolomnih i čast klevetnika!\nNosi, rode slavni, taj mač bez korica –\nznamen krstonosca i Božjeg vojnika!\n\nDa bi štit Ahilov bio slave veće,\nsam Bog Hefaistos ode za kovača!\nI ti, rode srpski, znaj da nikad neće\nnož ubice stići dužinu tvog mača.\n\nZnaj samo iz krvi heroja se rađa\nzvezda putovođa za daleke pute…\nVetrom neba ide mučenička lađa,\nsuze su nevinih do neba dignute…"
  },
  {
    "id": "662",
    "title": "Velika noć",
    "author": "Jovan Dučić",
    "content": "Kad genije noći na krilima sjajnim,\nKrilima od vatre, preko reke minu,\nNevidljiva voda ushićeno sinu,\nI zapeva glasom bolnim i beskrajnim.\n\nKad ponoćni vetar pored gore gluhe\nProđe i otrese teški mrak sa granja,\nKao strasna pesma žudnog umiranja,\nČu se glas muzike iz trstike suhe.\n\nKad za poljem punim crne deteline,\nPočeše vlašići da blede i slaze,\nMrtvo lišće poče da pada na staze,\nI kao crn uzdah da izbi iz tmine.\n\nSad, u ovo dugo veče koje pati,\nCela moja duša zatreperi gola,\nA čelom umornim od truda i bola,\nSmrt je prešla rukom, mekom, kao mati."
  },
  {
    "id": "663",
    "title": "Vetar",
    "author": "Jovan Dučić",
    "content": "Prenu se kao ptić u džbunu\nPlašljivi prvi dah i struja;\nNo tek što siđe brdo, grunu,\nI oglasi se sav oluja.\n\nNa močvarnoj se izvi njivi;\nOn – maločas što se splete\nU rupcu žene, konjskoj grivi –\nU nebo s krikom sad polete.\n\nSva gora pade… smrznu reka…\nAli već odmah, pred noć gluhu,\nU šuplju trsku zaleleka,\nI umre na jednom listu suhu."
  },
  {
    "id": "664",
    "title": "Vladičica",
    "author": "Jovan Dučić",
    "content": "Ovde leži Despa, vladičica, žena\nVojvode Dragoša… žive dvaest leta…\nSkutonoša svetle Carice i njena\nDrýga u vrlini i divljenju sveta.\n\nJoš ne vide carstvo tih azdija; niti\nVizant tih bisera; nit setnije zvuke\nIzvi ko sa harfe; nit mogaše biti\nSneg na Rilu belji nego njene ruke.\n\nAli uvek tužno beše srce Despe…\nPodari ikone crkvi Arhangela,\nZlatne kandelabre Prečistoj kod Prespe,\n\nDva tovara blaga i dvadeset sela\nCrkvi u Lesnovu… Sklopi oči setne,\nU ishod uštapa, jedne noći letnje."
  },
  {
    "id": "665",
    "title": "Vraćanje",
    "author": "Jovan Dučić",
    "content": "Kad mi opet dođeš, ti mi priđi tada,\nAli ne ko žena što čezne i voli,\nNego kao sestra bratu koji strada,\nTražeć mekom rukom mesto gde ga boli.\n\nPuna nostalgije beznadežne, duge,\nNe sećaj me nikad da bi mogla doći\nZadocnela radost iz dubine tuge,\nKo ponoćno sunce iz dubine noći.\n\nJer ti ne znaš, bedna! kroz sve dane duge\nDa te voljah mesto ko zna koje žene!\nU tvom čaru ljubljah sav čar neke druge…\nI ti beše samo sen nečije sene…"
  },
  {
    "id": "666",
    "title": "Za zvezdama",
    "author": "Jovan Dučić",
    "content": "Ubrisaću s usta mučnu kap gorčine –\nI kao kraljević iz starinske bajke,\nPoći ću za glasom što zove iz tmine,\nKao glasi davno nestanule majke.\n\nS očima već punim zvezda što će doći,\nJa ću da se pustim u to more tame;\nI zaigraće u svojoj samoći\nSrce od čekanja i od sreće same.\n\nDaleko ću poći od te kobne gore,\nGde očajno slušah, po sve noći pune,\nDa sto vrela sumnje žalosno romore\nGlasom koji jeca i pesmom što kune.\n\nI za jedrom koje ne zna da krivuda,\nMoreplovac-vitez po neznanoj vodi\nOtkrivaće ostrv po ostrv, da svuda\nOglasi se kraljem i dalje zabrodi.\n\nMoj zmaj nepobedni biće na mom štitu,\nI moje će ime biti na mom maču;\nI vodiću gordo svoju sjajnu svitu –\nIdući za glasom što se jednom začu.\n\nI minuću noću kraj tvojih obala,\nDok roneći suze i ne slutiš o tom;\nI poći daleko preko tamnih vala –\nSve u bolnoj žeđi za novom lepotom.\n\nI kad padnem, najzad, niko neće znati\nMoj očaran zadnji osmeh da pročita;\nLicem pobednika razbludno će sjati\nSunce zarobljeno u zrcalu štita."
  },
  {
    "id": "667",
    "title": "Zaborav",
    "author": "Jovan Dučić",
    "content": "Zaborav je mirno umiranje srca,\nBezdušno i bolno odricanje ćutke;\nPrezrivi dah smrti u duši što grca;\nZaborav to znači mreti na trenutke.\n\nKo zna suze stvâri koje ostaviše?\nDvostruku smrt groblja gde suza ne kapi?\nBol imenâ koja ne pominju više?\nKrik zaboravljenih ljubavi što vapi?\n\nI strašno ćutanje natpisa sa stene,\nŠto posta nečitljiv? I prokletstvo nemo\nReči, što sad čame, neprotumačene?\nTugu trave putem kud sad ne idemo?\n\nKo zna plač idola pod zemljom? Ko znade\nKletvu molitava zamuklih? I rane\nNepamćene sreće i prestale nade?\nI gorčinu jedne suze ubrisane?"
  },
  {
    "id": "668",
    "title": "Zalazak sunca",
    "author": "Jovan Dučić",
    "content": "Još bakreno nebo raspaljeno sija,\nsva reka krvava od večernjeg žara;\nJoš podmukli požar kao da izbija\niza crne šume starih četinara.\nNegde u daljini čuje se da hukti\nvodenički točak promuknutim glasom;\nDim i plamen žderu nebo koje bukti,\na vodeno cveće spava nad talasom.\n\nOpet jedno veče ... I meni se čini\nda negde daleko, preko triju mora,\npri zalasku sunca u prvoj tišini,\nu blistavoj senci smaragdovih gora -\nbleda, kao čežnja, nepoznata žena,\ns krunom i u sjaju, sedi, misleć na me..\nteška je, beskrajna, večna tuga njena\nna domaku noći, tišine i tame.\n\nPred vrtovima okean se pruža,\nrazleće se modro jato galebova;\nKroz bokore mrtvih docvetalih ruža\nšumori vetar tužnu pesmu snova.\nUprtih zenica prema nebu zlatnom,\ndva giganta Sfinksa tu stražare tako,\ndokle ona plače; a za morskim platnom,\niznemoglo sunce zalazi, polako.\n\nI ja kome ne zna imena ni lica,\nsve sam njene misli ispunio sade.\nVernost se zaklinje s tih hladnih usnica..\nKao smrt su verne ljubavi bez nade!\nVaj, ne recite mi nikad: nije tako,\nni da moje srce sve to laže sebi,\njer ja bih tad plakô, ja bih večno plakô,\ni nikad se više utešio ne bi'."
  },
  {
    "id": "669",
    "title": "Zamor",
    "author": "Jovan Dučić",
    "content": "Oči su ti danas pune tople tajne,\nPo poljubac ima u pogledu svakom;\nI ima u glasu tužnom, nejednakom,\nObećanje sreće nove i beskrajne.\n\nDosta, jadna ženo, sve je zalud! Dosta!\nMi smo jedno drugom davno sve već dali.\nPogasimo lampe pira! Kao vali,\nSve je već proteklo, i ničeg ne osta…\n\nJoš jedan dan samo hteli bi svom snagom,\nJedan, samo jedan! Vaj, dok se, sve brže,\nKroz kobnu noć čuje kako besno rže\nPar zlih crnih konja, već spremnih, pred pragom."
  },
  {
    "id": "670",
    "title": "Zapis",
    "author": "Jovan Dučić",
    "content": "Pomeni, Gospode, raba Olivera\nDespotu Lesnova i Ovčega polja,\nI Anu-Mariju, i decu; i volja\nTvoja budi blaga kao tvoja vera.\n\nDade hramu sela, zaseoke, paše;\nNa stari mlin vrati iz Zletovske vodu;\nDade ulje, tamjan, i odežde naše;\nLik Pantokratora u velikom svodu.\n\nU srebro okova bezbroj svetih slika:\nSve u večnu slavu blagovernog cara\nStefana, kad dade carstvu Zakonika.\n\nPoveli sto bdenja. – Gavril, sluga Hrista,\nKaza, a zapisah, đak iz Hilendara,\nJa, Jež mnogogrešni. U hiljadu trista…"
  },
  {
    "id": "671",
    "title": "Zašto?",
    "author": "Jovan Dučić",
    "content": "Kao skrušen braman što sa strahom čuva\nurnu, što prah dragih pokojnika krije,\nbezbožnička ruka da je ne razbije,\ni pepeo sveti vetar ne razduva -\n\nMuzo, zašto i mi ne čuvasmo tako\nsrce sa pepelom pokojnika mili?\nNiko ne bi znao da smo tužni bili,\nda si ti jecala, i ja da sam plako.\n\nJer kako je sveta i čedna beskrajno\ntuga što se nikad nije rečju rekla,\nšto je samo tiho u suzu potekla,\nu bledilu lica javila se tajno.\n\nKako li je srećna duša koja znade\nbiti svet za sebe, ko zvezda nebeska,\nBačena u svemir što samotna bleska,\ndok svetova kraj nje blude mirijade.\n\nI mora svetlosti sjaje i trepere,\nvek za vekom tone u prostranstva sjajna -\na njen bol i život ostali su tajna\nza beskrajni prostor i večite sfere.\n\nI zašto ne osta tvoja knjiga mala\nko grob siromaha, grob bez istorije,\nkog u svetom miru oskvrnula nije\nni bezbožna grdnja, ni bestidna hvala!"
  },
  {
    "id": "672",
    "title": "Zavet",
    "author": "Jovan Dučić",
    "content": "Reče mi moj Tvorac u veliko jutro:\nČoveče, digni se i javi u ploti.\nI u svoj taštoj i pustoj nagoti,\nIdi kobnom stazom koju budeš utro.\n\nBićeš silnik svemu kad i žrtva svačem;\nŽiveće u tebi isti čas – znaj čuda –\nProrok, lakrdijaš, kralj i njegov luda,\nRob s lancem o vratu, i osvetnik s mačem.\n\nNo bićeš neveran i bolu i sreći;\nSumnja će ti dojku otrovanu dati;\nI bez tople vere ti ćeš mene zvati,\nI bez prave sumnje mene se odreći.\n\nSvagda, kao krila, te sumnje beskrajne\nNad svačim će tebe da drže visoko,\nDokle ne zatvoriš bolno svoje oko\nNa međi večite istine i tajne.\n\nTako, kao odjek u samotnu goru,\nVratiće se putem koji meni vodi,\nTvoj duh, sav okupan u večnoj slobodi –\nKao crna ptica u sunčanom moru."
  },
  {
    "id": "673",
    "title": "Zimski pastel",
    "author": "Jovan Dučić",
    "content": "Zgurena na snegu seoska kapela\nzebe usred groblja. Nebesa su bela.\nNiotkud ni vetra da se javi šumom,\ni zaplače gdegod za krstom, za humom.\n\nNiti smrzlo zvono čas da kucne koji,\nukočeno, mirno, još skazaljka stoji,\npokazujuć tako sred doline neme\nsat, kada je najzad umrlo i vreme."
  },
  {
    "id": "674",
    "title": "Zvezde",
    "author": "Jovan Dučić",
    "content": "Kad nebo zasja prvo veče,\nču se glas zvezde s vidokruga:\n- Ja sjam za srećne, jedna reče,\n- A ja za bedne, kaže druga.\n\n- Ja kraljevima, zbori treća,\n- Ja herojima. - A ja roblju.\n- Ja zaljubljenim! - A najveća:\n- A ja za dugu noć na groblju.\n\n- A ja ću, ču se iz tog šuma,\nsvetlosti tašte dati reku:\nKao Božanstvo, ta kob uma,\nšto sjaji samo u čoveku."
  },
  {
    "id": "675",
    "title": "Zvezde (visoko u granju)",
    "author": "Jovan Dučić",
    "content": "Visoko u granju mirno gore zvezde,\nI široka pesma mora u tišini\nČuje se oko nas; i ti glasi jezde\nKo da rosa pada u srebrnoj tmini.\n\nU njenu sam kosu upletao strasno\nMokre noćne ruže. Putem punim zova,\nJa joj ljubljah celo ovo veče jasno\nOči pune zvezda i usta stihova.\n\nSve je šumno, sjajno; i lije iz granja\nSvetlost, ko padanje neke bele kiše;\nMaslinova šuma u daljini sanja…\n\nA more je puno zvezda, pa ih njiše,\nI po žalu nemom, praznom i bez sane,\nKotrlja ih svu noć, ko pesak i pene…"
  },
  {
    "id": "676",
    "title": "Žena",
    "author": "Jovan Dučić",
    "content": "Ja snevam o ženi, većoj no sve žene,\nčija će lepota biti tajna svima,\nšto je kao Božji dah u prostorima,\nkoji ne dotače nikog osim mene.\n\nNjen čar da je moje veliko otkriće;\nda mirno prisustvo te čudesne žene\nne razume više niko osim mene,\nosim moje večno očarano biće.\n\nI pred čijom gordom lepotom od sviju\nsamo ja otvorih oči očarane,\ni srce ko crni cvet iz gluhe strane,\nnevidljive kapi dok na njega liju.\n\nI njena lepota, tako nedogledna,\nneobeščašćena hvalama glupaka,\nda obiđe tiho, kao snoplje zraka,\nsve tamne puteve duše, samo jedne.\n\nI ja ključar čudne lepote, da s tajnom\nsrećom vidim jasno da je ova žena\nod istoga svetlog tkiva načinjena\nod koga i bolni moj san o beskrajnom."
  },
  {
    "id": "677",
    "title": "Žitije",
    "author": "Jovan Dučić",
    "content": "Pisana u Gradcu, slikana u Žiči,\nu Mlecima teškim zlatom okivana,\nKnjiga o pretcima, koja carstvo diči –\nOpet je car čita tri noći i dana.\n\nI krupne zenice koje pomno uče,\nNe vide večeri ni purpurnu zoru,\nNi kad tri vojvode donesoše ključe\nGrada Hristopolja na Belome moru.\n\nI kao muzika na ponoćnoj reci,\nSva slova pevaju pretke što su bili,\nKraljevi i pisci, vojvode i sveci.\n\nI kad sklopi oči na tigru i svili,\nImperator vide kako pređe svodom\nStrašni sen Nemanje pobedničkim hodom."
  },
  {
    "id": "678",
    "title": "Al je lep ovaj svet",
    "author": "Jovan Jovanović Zmaj",
    "content": "Ala je lep\novaj svet,\nonde potok,\novde cvet;\nTamo njiva,\novde sad;\nEno sunca,\nevo hlad;\nTamo Dunav\nzlata pun,\nonde trava,\novde žbun.\nSlavuj peva,\nne znam gdi, —\novde srce,\novde ti!"
  },
  {
    "id": "679",
    "title": "Biser oko vrata",
    "author": "Jovan Jovanović Zmaj",
    "content": "Imam pesme, ako nemam zlata,\npesme biser dragoj oko vrata,\nsitne, male, nek joj bolje liče,\nnek ih više, nek se više diče.\n\nSaviće se biser oko zlata,\nsaviće se triput oko vrata,\nšto preteče, nek u nedra teče,\nšto ostane, nek u nedra pane...\n\nMoj je biser, a na mom je cveću, -\nzavideću, - al' zamerit neću."
  },
  {
    "id": "680",
    "title": "Diko moja",
    "author": "Jovan Jovanović Zmaj",
    "content": "Diko moja,\ngde si poniknula —\nmeđu smiljem\nili međ bosiljem.\nUz ljubicu, ili uz ružicu,\nmeđu krinom,\nil’ međ ruzmarinom?"
  },
  {
    "id": "681",
    "title": "Dok žižak gori",
    "author": "Jovan Jovanović Zmaj",
    "content": "Moj je život tužan pustolina grdna,\nmoje lomne grudi porušena crkva,\nuvenulo cveće po grobu se njija -\nk'o da ga je ljuta otrovala zmija;\npobegle su tice od suva rastinja...\nSamo još u crkvi mali žižak tinja.\n\nKud ćeš, momo, kud ćeš u pustinju ovu?\nTice, cveće, sunce drugamo te zovu;\nkud ćeš ovom groblju sahranjena nada,\ntu je hladno, grozno, kud ćeš tako mlada!\nKud ćeš ovoj crkvi, stubovi su pali, -\nveru su i ljubav sobom zatrpali.\n\nAl' već kad si došla u ovu samoću,\nvidiš onu hladnu od mramora ploču,\ntu ureži tvoje nepoznato ime,\npa dok žižak gori - nek gori pred njime;\na ti bež', il' leti, ako imaš krila,\nzaboravi da si ikad ovde bila."
  },
  {
    "id": "682",
    "title": "Hrabra",
    "author": "Jovan Jovanović Zmaj",
    "content": "I ti si hrabra bila,\noh doveo te Bog,\nzapisala si ime\nsred kama studenog.\n\nZapisala si ime\nzlaćanom rukom tu,\ni skinula si time\ntu strašnu ukletvu.\n\nI podigla si crkvu\nkô tvrdi neki grad,\noživela si veru,\nprobudila si nad.\n\nRasplamtela si ljubav,\ni razlila si sjaj\nzadahnula si cveće,\npovratila si maj.\n\nOtvorila si česme\nkroz gore ubave,\nosnažila si pesme\nda slavu proslave.\n\nDočarali si ptice\nda lete po cveću,\nslavuji da se s mojom\npesmom nadmeću."
  },
  {
    "id": "683",
    "title": "Kaži mi kaži",
    "author": "Jovan Jovanović Zmaj",
    "content": "Kaži mi, kaži,\nkako da te zovem;\nKaži mi, kakvo\nime da ti dam.\n\nHoću li reći:\n\"Diko\", ili \"Snago\",\nili ću \"Lane\",\nili \"Moje blago\";\nHoću li \"Dušo\",\nili \"Moje drago\"\n- Kaži mi, kakvo\nime da ti dam!\n\nSve su to mila\nimena i lepa\nkojima Srbin\nsvome zlatu tepa;\nAl' ja bih proveo\nčitav jedan vek,\ntražeći lepše,\ndičnije i slađe,\nmilije ime,\nšto još ne ču svet,\nda njime nazovem\nmoj rumeni cvet."
  },
  {
    "id": "684",
    "title": "Ljubav stara",
    "author": "Jovan Jovanović Zmaj",
    "content": "Oj, ljubavi, vidovita vilo,\nil’ me varaš, il’ je tako bilo!\nČuj me lane, moje milo cveće,\njer mi drugi verovati neće.\n\nU daljini, maglovitoj tmini,\nstarih doba u mutnom oblaku,\ndavnih leta pepeljastom zraku —\nu davnini, tako mi se čini,\nživeli smo i nas dvoje,\nsrce moje, srce tvoje -\njedno drugo volelo je.\n\nDa li se i tebi isto tako seća,\nkako j’ naša ljubav rasla sve to veća,\na sa njome tuga, sećaš li se, je li?\nJer se nikad nismo zagrliti smeli,\nveć smo čežnju tu, ljubav našu svu\ni u grob poneli.\n\nA grobove naše rastavila j’ zloba,\noh, ta ja se sećam i mog crnog groba,\ngde sam duge noći, kroz vekove duge,\nu pepelu čuvô žeravicu tuge,\nžeravicu bola, ovo srce malo,\ndok se nije samom Bogu dodijalo,\npa nas dvoje diže, sastavi nas bliže,\nda ogrije hladni svet plamom našeg žara,\nda pokaže kakva je ljubav bila stara."
  },
  {
    "id": "685",
    "title": "Ljubičica",
    "author": "Jovan Jovanović Zmaj",
    "content": "Jesi l’ me željna, draga?\nAl’ vidim ti po licu,\ngle donô sam ti prvu\nprolećnu ljubičicu.\n\nNežna je, skromna, mala,\nduša joj miris leva,\na miris radost budi,\na radost pesmu peva.\n\nPrimi i pesmu ovu,\nprikloni k njima lice, —\nta pesma ova mala\nsestra je ljubičice."
  },
  {
    "id": "686",
    "title": "Ljubim li te",
    "author": "Jovan Jovanović Zmaj",
    "content": "Ljubim li te... il' me sanak vara,\nšto te udilj uza me dočara;\nljubim li te... il' me duša vara,\nšto se udilj s tobom razgovara;\n\nLjubim li te... il' me bezum ganja,\nnemam vida, nemam osećanja;\nljubim li te... il' ljubavi nije -\nšto se grli, to su same zmije;\n\nLjubim li te... ili mene nema,\nili tebe, - nas ni jedno nema;\nljubim li te... ili nema sveta,\nnema sunca, ni rose, ni cveta,\n\nVeć sve tmina što je pak'o mesi,\na po tmini vitlaju se besi,\na međ njima prabesina spava -\nmoju ljubav u snu izmišljava."
  },
  {
    "id": "687",
    "title": "Maleni cvetak",
    "author": "Jovan Jovanović Zmaj",
    "content": "I molio sam oči\nda suze ne liju,\ni molio sam prsi\nda tako ne biju.\n\nI preklinjô sam ljubav\nta da me ne kuša,\nal’ ljubav, oči, srce,\nniko ne sluša.\n\nA jedan cvetić, što ga\nnajlepši rodi maj,\nčuo je što sam krio,\nnajtajnij’ uzdisaj.\n\nMiris se toga cveta\ns uzdahom zamrsi,\ni cvetak porumene,\npade mi na prsi.\n\nPa sad mi cvetak draži\nod samih očiju,\npa sad mi cvetak bliži\nod samih prsiju.\n\nPa sad me ljubav goni\nda ištem oproštaj, —\ngle, šta učini sa mnom\nmaleni cvetak taj."
  },
  {
    "id": "688",
    "title": "Malo i mnogo",
    "author": "Jovan Jovanović Zmaj",
    "content": "Ako činis malo\ni ne možeš više,\nmnogo ti se piše.\n\nAko činis mnogo,\na mogo bi više,\nmalo ti se piše."
  },
  {
    "id": "689",
    "title": "Melem",
    "author": "Jovan Jovanović Zmaj",
    "content": "Daj mi ruku, da je vidim...\nOva ruka, ova mila,\nkol’ko je već krasna cveća\nu moj život posadila.\n\nDaj mi ruku, da j’ osetim...\nJer kad umor čelo smuti,\npod ovom je rukom duši\nnajmilije odahnuti.\n\nDaj mi ruku, da je stisnem...\nJer kad stegne smrtna muka,\nkad zatišti ljuta rana,\nmelem biće ova ruka."
  },
  {
    "id": "690",
    "title": "Mesečina, al meseca nema",
    "author": "Jovan Jovanović Zmaj",
    "content": "Mesečina, — al’ meseca nema;\nMoja mila zelen venac snila,\npak se malo u snu nasmijala, —\nod toga se ponoć zasijala."
  },
  {
    "id": "691",
    "title": "Misleć' ne te",
    "author": "Jovan Jovanović Zmaj",
    "content": "Misleć’ na te — u tom vaju,\nmisleć na te — u tom sjaju —\nkad se moja duša pita,\nje l’ na zemlji, il’ u raju;\nMisleć’ na te, kad mi duša\ngrli, ljubi sveta oba, —\nmila ružo, duše dušo,\nšta ti misliš u to doba?\n\nMisleć’ nate, misleć’ na te,\ntrepavica kad mi klone,\npa u noći, u samoći,\nu tom sanku ružičnome,\nkad se majka moja spusti —\nu tom sanku punom milja,\nte nad nama ruke digne,\nzajedno nas blagosilja —\nod suza se more diže,\nmi plovimo po talasu —\nmila ružo, duše dušo,\nšta ti misliš u tom času?\n\nMisleć’ na te, misleć’ na te,\nkad samoća srce strelja,\na iz srca razbiju se\npuna jata raznih želja,\na zlatne su — ti ih zlatiš,\ntebi lete — ti ih vratiš,\ndivlje ti se ptice čine,\nne poznaješ jade njine,\nsklapaš od njih oči svoje\n— moje sreće do dva vrutka —\nmila ružo, duše dušo,\nšta ti želiš tog trenutka?"
  },
  {
    "id": "692",
    "title": "Moj dragane",
    "author": "Jovan Jovanović Zmaj",
    "content": "Moj dragane, gde si noćas bio,\nil' si pio il' si dangubio?\"\n\nJa sam pio, nisam dangubio;\npopio sam toke sa prsiju,\nsve u zdravlje tih crnih očiju.\n\nCrne oči, a i vino crno,-\nnije čudo ako sam posrno."
  },
  {
    "id": "693",
    "title": "Moja ljubo, verna ljubo",
    "author": "Jovan Jovanović Zmaj",
    "content": "Ja ti moram i to reći,\nneka i to znaš, —\nSrpkinja si, treba da me\nSrpski pogledaš.\n\nNaš je život bokor drvo\ni slavujev stan,\npod drvetom provedosmo\nmnogi krasni dan.\n\nAli drvo ponajlepše\nčesto grize crv, —\ni ja često, vrlo često\nsnivam boj i krv.\n\nUjedared, iznenada\nmože kucnut’ čas,\njunacima na milinu,\nvragu na užas.\n\nVikne l’ vreme da skidamo\nstare okove,\nneće trebat’ niko da me\ndvaput pozove.\n\nMoja ljubo, verna ljubo,\nmila si mi ti, —\nal’ se onda zaboravi\nljubit’, grliti.\n\nKad junaci za slobodu\nčuda počine,\nnije šteta ni za koga\nako pogine.\n\nA za mene ponajmanja\nSrpski umreti, —\nta ti ćeš mi sina dati,\nda me osveti."
  },
  {
    "id": "694",
    "title": "Moji mrtvi",
    "author": "Jovan Jovanović Zmaj",
    "content": "Sve što dalje vreme hiti,\nsve se većma prošlost grli,\nsve se većma moji mrtvi\nmeni čine neumrli.\n\nSve ih veća svetlost hvata,\ni rajske ih zrake ljube;\nNestaje im senke s lica\ns oblika se crte gube.\n\nSve što dublje u njih gledim,\nprimajuć’ im svetlost u se,\nsve to većma, sve to jače,\nduše njine slivaju se.\n\nMahom dođe mom pogledu,\npa ne mogu razaznati\nkoje li je moja ljuba,\nkoje li je moja mati!\n\nTražim sliku oca svoga, —\njest, ona je, — al’ je nova —\npropletena j’ slikom mojih\nprijatelja i drugova.\n\nTražim lica svoje dece,\nšto su rano u grob pala, —\nspojila se, —- a kroza njih\nsmeši s’ sestra moja mala.\n\nKliknem: Oče, majko, ljubo,\ndruzi, deco, sejo moja!\nI suze se moje suše\nna svetlosti toga spoja.\n\nKroz smrt samo valja proći,\npa ću s’ i ja s njima sliti,\nako l’ tamo nema ništa?!\nI tad ćemo jedno biti.\n\nEvo venca tužna cveća,\nkoj’ sam tebi počô viti,\na venac se šire spleo\nsve vas može zagrliti!\n\nNe mogu ga u vis bacit’ —\npa nek stoji iza svega\nmeđ Srbima kao spomen\nmog života i vašega."
  },
  {
    "id": "695",
    "title": "Mrtvo cveće",
    "author": "Jovan Jovanović Zmaj",
    "content": "Mrtvo nebo, mrtva zemlja,\nne miču se magle sive;\nMrtvi dani, mrtve noći,\nsamo boli jošte žive.\n\nTone, pada mrtva nada\nu naruče mrtvom Bogu,\nizumrlo što je moglo,\nsamo boli još ne mogu.\n\nNavikla se suza oku,\nizdahnuti tu je rada;\nAl’ se s mrtva oka vraća,\npa na mrtvo srce pada.\n\nMrtvo srce suza budi,\npadajući na nj sa visa,\niz njeg' niču ove pesme,\nmrtvo cveće bez mirisa."
  },
  {
    "id": "696",
    "title": "Ne daj meni svoje ruke",
    "author": "Jovan Jovanović Zmaj",
    "content": "Vidiš, sad sam došô k tebi,\nda mi sine rujna zora,\nal’ zaludu, duša j’ moja\notrovana od sumora.\n\nNe daj meni svoje ruke,\nkud ćeš u mrak srcem golim,\nokreni se, stegni srce,\nzaborav’ me, ja te molim.\n\nViš, ja nisam nikad plakô,\nja sam gutô suze svoje, —\ngorke suze, bujna reka,\npotopiće nas oboje.\n\nNe daj meni svoje ruke, —\nmalena si, nevina si...\nMeni dođu strašni časi,\ndan mi smrkne, svet s’ ugasi.\n\nPa iz pakla mune sumnja,\na kad ona na što sine —\nstrahota je onda videt’\nljubav, veru i vrline.\n\nU toj tmini, grozotini,\ni tebe bi boli stisli;\nA ja možda, što još nikad,\nizrekô bih crne misli,\n\nIzrekô bih, gde se očaj,\ngde se život smirit’ može —\nA ti, dušo, bezazlenko...\nOh, sačuvaj, blagi Bože!"
  },
  {
    "id": "697",
    "title": "Ne sme nam umreti",
    "author": "Jovan Jovanović Zmaj",
    "content": "Pođem, klecnem, idem, zastajavam,\nšetalicu satu zadržavam,\njurim, bežim, ka' očajnik kleti,\nzborim reči, reči bez pameti:\n            \"Ne, ne sme umreti!\"\n\nVičem Bogu: Ona je još mlada!\nVičem pravdi: Ona se još nada!\nAnđelima: Vi joj srca znate!\nVičem zemlji: Ona nije za te!\nNiotkuda nema mi odjeka...\nVičem sebi: Zar joj nemaš leka?...\nIdem, stanem, ka' očajnik kleti,\nopet zborim reči bez pameti:\n            \"Ne sme nam umreti!\"\n\nIdem, stanem, pa mi klone glava\nnad kolevkom gde nam čedo spava.\nČedo s' budi, pa me gleda nemo;\nGledamo se, pa se zaplačemo;\nPa i njemu, ka' očajnik kleti,\nzborim reči, reči bez pameti:\n            \"Ne sme nam umreti!\""
  },
  {
    "id": "698",
    "title": "Nebo, plavo nebo",
    "author": "Jovan Jovanović Zmaj",
    "content": "Ao, nebo, plavo nebo,\ntajovita krasoto, —\nsa visine zvezda sine,\nao, rajska miloto!\n\nNoćca bajna, nema tajna,\nsamo zvezda šapće sjaj.\nSrce čuje slatke struje\ntijomirni uzdisaj.\n\nPo uzdasi plove glasi\n— vaselenu obli poj —\nsve uzdiše... Više... Više...\nO ljubavi večitoj.\n\nPa nabuja, kâ oluja,\n— ao, jada golemog!\nAl’ me tekne kad odjekne\nod praznine srca mog."
  },
  {
    "id": "699",
    "title": "Neka srca ćute",
    "author": "Jovan Jovanović Zmaj",
    "content": "Srca strepe kašto\nu najvećoj sreći,\nne pitaj ih zašto,\nne umeju reći.\n\nKad bi toga časa\ngovoriti znala,\nod toga bi glasa\nneba zadrhtala.\n\nAnđeli bi hteli\nsreću smrtnih ljudi,\noni bi oteli\nljubav nam iz grudi.\n\nOvako nam lepe\nsreće i ne slute.\nNeka srca strepe!\nNeka srca ćute!"
  },
  {
    "id": "700",
    "title": "Nemilice mala",
    "author": "Jovan Jovanović Zmaj",
    "content": "Devojčice, nemilice mala,\nšto si moje srce okovala?\n\nNije ono sirotanče krivo,\nšto sam tebe na mom krilu snivô,\nželjan bio, pa te zagrlio,\nprehitrio — pa te poljubio."
  },
  {
    "id": "701",
    "title": "O, pogledaj zvezde jasne",
    "author": "Jovan Jovanović Zmaj",
    "content": "O, pogledaj zvezde jasne,\no, pogledaj noći tije,\no, nasloni milu glavu\ntu gde srce moje bije.\n\nPa što si mi tako setna,\npa što si mi tako bleda?\nO, kaži mi, šta ti srce —\nmoje srce pripoveda.\n\nKaže li ti mile snove\nbujnu tugu, slatke vaje,\npeva li ti zlatne nade\ni rumene uzdisaje?\n\nVidiš, vidim, sve već znadeš,\nizdaju te sjajne oči,\nizdaje te ova rumen,\nova suza to svedoči."
  },
  {
    "id": "702",
    "title": "Odgovor",
    "author": "Jovan Jovanović Zmaj",
    "content": "Može l’ sunce sjati\ni u crnoj noći?\n\nOdgovor će dati\ntvoje crne oči."
  },
  {
    "id": "703",
    "title": "Oj devojko, željo živa",
    "author": "Jovan Jovanović Zmaj",
    "content": "Oj devojko, željo živa,\nšto si tako žalostiva?\n\n„Ja sam snila malo prije\nda u tebi srca nije!“\n\nKad si snila, zoro bela,\ntad si ga odnela."
  },
  {
    "id": "704",
    "title": "Oj pelen pelenče",
    "author": "Jovan Jovanović Zmaj",
    "content": "Mračni, kratki dani,\nsumorno jesenje,\nna nebu oblaci,\nna srcu kamenje.\nSestra moja bolna,\noca, majke nema,\nja je ljubim, grlim\nrukama obema,\ngrlim, ljubim, tešim\nal' sumorno veče\nk'o da pesmu peva:\n\"Oj, pelen-pelenče!\"\n\nOj, ne znam je tešit,\nsrce mi je stena;\nlepše li je teši\ndrugarica njena,\nto rumeno čedo,\nmelem naših rana,\nto proleće živo\nsred jesenjih dana.\nOh, rumeno čedo,\nproleće i cveće,\nznaš li onu pesmu:\n\"Oj, pelen-pelenče!\"\n\nSestro moja, sele,\ntebe melem vida,\nmene tuga mori,\nsrce mi se kida.\nReci tvojoj druzi,\noh, ne reci, ćuti,\nne znam ni sam šta je\nšto mi dušu muti.\nAj, rumeno čedo,\nproleće i cveće,\nja znam onu pesmu:\n\"Oj, pelen-pelenče!\"\n\nSestro moja, sele,\nodlani mi tugu,\noj, zagrli, sestro,\nsvoju vernu drugu,\npa joj reci, reci..\nOj, ne reci, ćuti,\nbolje je nek ne zna,\nneka i ne sluti.\nŠto da čuje jade\nkad razumet neće,\ntužna je to pesma:\n\"Oj, pelen-pelenče!\""
  },
  {
    "id": "705",
    "title": "Oj, meseče, mnogo mi je krivo",
    "author": "Jovan Jovanović Zmaj",
    "content": "Oj, meseče, mnogo mi je krivo,\ndragu si mi u čelo celivô,\nti u čelo, a sunce u lice,\nrujna zora obe jagodice,\npa to većem i komšije znadu, —\npoljupci se sakriti ne dadu."
  },
  {
    "id": "706",
    "title": "Orkan ljuti",
    "author": "Jovan Jovanović Zmaj",
    "content": "Probudio s' orkan ljuti,\niščupao vrtu cvete;\notud dalje - ko da riče:\nTeško tebi, jadni svete!\n\nPodigo se u visinu,\npa oblake razderao;\nStogodišnjem hrastu reče:\n\"Eto vidiš, sad si pao!\"\n\nTraži more, pa ga nađe.\nTresnu, smrvi bele brode;\nPa uzdahnu urnebesno, -\nnasmeja se, - dalje ode.\n\nGrom ga prati, a on leti!\nKuda leti, kud li bega?\nOde crkvi, pa tu sruši\nkrst sa hrama božijega.\n\nŠto to činiš? - pitali ga,\nkad je klono pa se stišo...\n\"Ko bi čuo moju tajnu,\ntaj bi smesta s uma sišo!'"
  },
  {
    "id": "707",
    "title": "Pola srce, pola kamen",
    "author": "Jovan Jovanović Zmaj",
    "content": "Pola srce, pola kamen —\nto sam bio ja;\nPola studen, pola plamen\nkrvca moja sva.\n\nTi si kamen naučila\nljubit’, goreti,\na srcu mi dade krila,\nsrce odleti.\n\nOdletelo nebu, raju,\nBogu, svetlosti,\nvečnoj zori, večnom maju,\nvečnoj radosti.\n\nDa izbere dvoma nama\nkutak ubavi,\nmirno mesto međ zvezdama\nnašoj ljubavi.\n\nJoš se moli Bogu tamo,\nblag da oprosti,\nšto ću ljubit’ tebe samo\ncele večnosti."
  },
  {
    "id": "708",
    "title": "Proleće je blizu",
    "author": "Jovan Jovanović Zmaj",
    "content": "Bolna leži, a nas vara nada:\nOzdraviće, ozdraviće mlada!\nNaša nada, — sen praznoga sena —\nposedasmo pored odra njena.\nMi i senu verujemo slepo.\nOna moli:\n„Pričaj mi što lepo!“\n\nGladeć’ kosu sa čela joj vrela,\nsmišljam šta bi rado čuti htela.\nŠto j’ najlepše rado bih joj nizô:\nVidiš, dušo, proleće je blizo.\nA njoj svanu:\n„Proleće je blizo.“\n\nNebo će se zablistati blistom,\ngora će se zaodenut’ listom,\nsunce sinut’ kako nije davno, —\nodazva se:\n„Oh, sunašce slavno!“\n\nOživiće u lugu slavuji,\nsva će gora pesmom da zabruji.\nOna šapnu:\n„Oh, mili slavuji!“\n\nDić’ ćemo se fruškogorskom raju,\nićićemo sve u zagrljaju,\nplandovati po onom bukviku.\nOna reče:\n„Ti ćeš nosit’ Smiljku!“\n\nGledaćemo lišće i drveće,\nbratićemo jagode i cveće,\ndiveći se planinskome miru,\nstićićemo belom manastiru;\nPa u hramu, gde su rajski zraci,\nmolićemo s’ Bogu —\n„I Božijoj majci.“\n\nZnaš u hladu, ispod one grane,\nbistri izvor, gde smo bili lane,\nkažu da je iz vilinih dvora,\nod njeg’ bolnik ozdraviti mora.\n„Ozdraviti mora...“\n\nOtkud vidiš na sve četir’ strane\ndaljna mesta, njive i poljane;\nLevo Dunav, Banat, Bačka mila,\nAvala se desno zaplavila,\na podalje ti brežuljci sivi,\nto je Bosna — i tu Srbin živi.\n„Je li, — Srbin živi...“\n\nTo je rekla, pa je zadrhtala;\nOči svela, pa mirno zaspala.\nGledamo je, šta li, Bože, sanja,\numorena od tog putovanja.\n\nMi stojimo, — mira joj čuvari,\ngledeć’ lice kako joj se žari,\na tom žaru dopiruju hlada\nuzdisaji našeg praznog nada."
  },
  {
    "id": "709",
    "title": "Putujemo",
    "author": "Jovan Jovanović Zmaj",
    "content": "Putujemo. Voz nam leti.\nBeže polja, beže njive,\nbeže lipe i jablani,\npa i vrbe žalostive.\n\nEno vidim razdraganu\njednu milu pticu malu, -\nsve to vidim u tvom oku,\nko u nekom ogledalu.\n\nTu je sunce, sela, crkve,\ntu su vrti puni cveta, -\ntu ja gledam, tu ja gledam,\nne treba mi druga sveta."
  },
  {
    "id": "710",
    "title": "Razgovor sa srcem",
    "author": "Jovan Jovanović Zmaj",
    "content": "Kakvi tebe, srce,\ntajni jadi lome,\nte me često moliš:\nPokloni me kome!\n\nTa u mojim grudma\npakost te ne slama,\nu vinu te kupam,\nležiš na pesmama.\n\nNa to meni srce:\nDobro j’ meni tudi,\nal’ bi vreme bilo\nda promenim grudi.\n\nZdružiće se sreća\nda me tamo prati,\nodakle ću tebi\nnovu sreću slati.\n\nTa znaš li kad grli\nsvako zlato svoje,\nznaš kako te boli\nsamovanje tvoje!\n\nTako moje srce\nčesto mi se moli,\na ja ću mu reći:\nUtoli, utoli!\n\nZnaš li gde na svetu\nanđelsku priliku,\nanđela po duši,\nanđela po liku.\n\nPune oči žara;\nPuna usta slasti,\nmirisava nedra\npuna bujne strasti;\n\nMilo čedo, kome\nu pogledu piše,\nda ni samo ne zna\nza čime uzdiše;\n\nŠto bi znalo čarne\nne sklapati oči\ngrleći, ljubeći\ntri božije noći.\n\nA četvrte kad bi\nleglo da počiva,\nmolilo bi Boga\nda o meni sniva;\n\nŠto bi osećalo\nda ga ljubim jako,\na ljubit’ me znalo\nbar upolak tako;\n\nŠto bi u radosti\nsa mnom suze lilo, —\nhej, koje bi moje\nsamo moje bilo.\n\nTako ja mom srcu\nzborim više puti.\nA ono zadršće,\nsnuždi se — pa ćuti."
  },
  {
    "id": "711",
    "title": "Ruzmarine, ne miriši tudi",
    "author": "Jovan Jovanović Zmaj",
    "content": "Ruzmarine, ne miriši tudi,\nda se moje zlato ne probudi,\nsamo cvati na dikini vrati, —\ndođu l’ svati, ti ćeš mirisati."
  },
  {
    "id": "712",
    "title": "Smrti, crna smrti",
    "author": "Jovan Jovanović Zmaj",
    "content": "Smrti, smrti, crna smrti,\nti si došla po nju, je li?\nNe preseci Boga radi,\nnašu vezu! - A smrt veli:\n\n\"Ja razumem strepnju tvoju,\npresekla sam vezu mnogu,\nvaša j' veza tako jaka,\npreseći je ja ne mogu!\"\n\n\"Samo ću joj - to mi s može -\ndrugo ime sada dati,\ndo sada se ljubav zvala,\nod sad će se tuga zvati...\""
  },
  {
    "id": "713",
    "title": "Svetli grobovi",
    "author": "Jovan Jovanović Zmaj",
    "content": "Bejaste li, braćo moja mlada,\nda l' bejaste vi na groblju kada,\naj' na groblju, na golemu?\n- Ta uvek smo mi na njemu.\n\nGroblje j' zemlja kom se hodi;\nGroblje j' voda kom se brodi;\nGroblje — vrti i gradine;\nGroblje — brda i doline,\nSvaka stopa:\nGrob do groba.\n\nGroblje j' spomen doba sviju,\ngroblje — knjige što se štiju,\npovesnica svih zemalja,\nstarostavnik cara, kralja.\nI čitulja viših slika\nizbranika, mučenika,\nOd početka pamtiveka,\nsve j' to groblje —\nal' je i kolevka.\n\nNema broja ni imena\nu visini zvezdam' svima,\nkamol' broja i spomena\nu zemljici grobovima!\nMilione progutala j' tama,\ncrna tama mnogih tisućleća,\nniko ih se više i ne seća,\nno pogdekom uvek gori sveća.\nIl' je sveća, il' je ime svetlo,\nil' su dela koja se ne gase,\npa redove nedoglednog groblja\nsvojim zrakom krase.\n\nTi grobovi,\nstari, novi,\noni sjaju\nsvakom naraštaju —\nKad se umlje u prošlost udubi\nu tamnini da se ne izgubi;\nKad se pustiš u davnine svete\nu davnine i svete i klete,\nda ti mis'o puta ne pomete.\nTo su vatre doglasnice,\npružajuć' se iz daljnih eona\nu povorci onoj dugoj —\ndostavljajuć' jedna drugoj\nstrujom koja napred leti,\ntežeć' samo jednoj meti.\nPa se tako svetli mlazi -\npa se vide svetli trazi\njednog duha raznih doba,\nduha kome nema groba.\n— U grob samo sruši kosti,\nstrese pep'o koj' mu smeta\nbržem buju viša leta\nk uzvišenoj budućnosti.\n\nKo s' osvrne da pogledi\nbistrim okom i pogledom\nna grobove ove svetle,\npovesnice dugim redom,\nmora čuti kako j' živo,\nkroz vekove, kroz maglinu,\nded unuku, otac sinu,\nborac borcu dovikiv'o:\n„Gde ja stadoh — ti ćeš poći!”\n„Što ne mogoh — ti ćeš moći!”\n„Kud ja nisam — ti ćeš doći!”\n„Što ja počeh — ti produži!”\n„Još smo dužni — ti oduži!”\nTo su zbori, to su glasi\nkojima se prošlost krasi,\nšto prodiru kroz svet mračni\nsa grobova onih zračni',\nspajajući gromkim jekom\ni Božanskom silom nekom,\nspajajući vek sa vekom\ni čoveka sa čovekom.\n\nOko svakog svetlog groba\n(baš k'o gore oko zvezda)\npovesnica priča ovo:\nHvatalo se neko kolo,\nkolo mlado, kolo novo,\nnove klice stara nada,\nnovo cveće stabla stara,\nduše čiste, srca mlada,\nnaslednici svetog žara; —\nTu se sleg'o život mladi\nda se s grobom razgovara.\n„I ti pade, dragi brate!”\n— „Nisam, deco, vas dok traje!”\n„Je l' ti borba bila teška?”\n— „Pokušajte, milina je!”\n„Šta si hteo? — kud si poš'o?”\n— „Tamo kud se stići mora!”\n„Zar je vera tako jaka?”\n— „Uvek jača od zlotvora!”\n„Malo nas je koj' bi smeli” —\n— „Al' vas jaka sila kreće!”\n„Zar ko može stići celi?”\n— „Ko posumnja nikad neće!” -\n„A ko behu oni divi\nkoji su te napred zvali,\nkoji su te ojačali,\nkoji su ti krila dali?”\n— „To bejahu ideali!\nBez njih nema više leta\nnad oblakom mraka gusta,\nbez njih bi se malaksalo,\nbez njih bi se brzo palo,\nsvet bi bio grob bez cveta,\nživot prazan — mladost pusta!”\n\nOko svakog svetlog groba\nprikuplj'o se život novi,\nnaslednici svetlog žara,\nkupili se sokolovi,\npijuć' dušom svetle zrake. —\nJest. tako je, braćo draga,\nti grobovi nisu rake,\nveć kolevke novih snaga!\nI vama je, jaoj, pao\nstegonoša dičnog stega, —\nal' je sin'o grobak novi, —\nvi stojite oko njega.\nTu pogleda brat na brata,\np' onda gore, p' onda u se;\nGrudi dršću, usta ćute,\nali duše razum'u se.\nDa l' to snaga niče nova? —\n— Daruj, Bože, blagoslova,\nda vas združi bratska sloga,\nzavetnike koji s' kupe\noko groba Đurinoga!"
  },
  {
    "id": "714",
    "title": "Što je java tako kivna",
    "author": "Jovan Jovanović Zmaj",
    "content": "Što je java tako kivna,\nda ti veru svu potresa!\nOtkud sanku sila divna\nda otvori sva nebesa?\n\nZasijaju zračne staze,\nka da s' u duž zvezde sjate,\nvidiš svoje kako slaze,\n- same duše - al poznate.\n\nRaj sa zemljom zagrli se\ni hladnoća sa toplotom;\nOne međe rastope se\nmeđu smrti i životom.\n\nČuješ večnost kako bruji,\nna njenom se suncu zgrevaš;\nKroz dušu ti vera struji\n- i ti ne znaš da to snevaš."
  },
  {
    "id": "715",
    "title": "Tebi, cvete, tebi pevam",
    "author": "Jovan Jovanović Zmaj",
    "content": "Tebi, cvete, tebi pevam, —\nta ja dosad nisam pevô.\nTi si mene raspevala,\nšto je tvoje, tebi evo.\n\nI dosad sam volô sunce,\nšto me istom sad ogreva;\nVolelo mi srce slavlja,\nkoga sad tek razumeva.\n\nVoleo sam Srpstvo milo,\nvećma nego sama sebe,\nal’ sad mi je stomilije,\njer u njima nađoh tebe.\n\nSve, štogod sam dosad volô,\ntim sam samo tebe snevô.\nTebi, cvete, tebi pevam, —\nta ja dosad nisam pevô."
  },
  {
    "id": "716",
    "title": "Tiho noći",
    "author": "Jovan Jovanović Zmaj",
    "content": "Tijo noći,\nmoje sunce spava;\nza glavom joj\nod bisera grana,\na na grani\nka da nešto bruji,\nto su pali\nsićani slavuji:\nŽice predu\nod svilena glasa,\notkali joj\nduvak do pojasa,\npokrili joj\ni lice i grudi,\nda se moje\nsunce ne probudi."
  },
  {
    "id": "717",
    "title": "Uzdisaj",
    "author": "Jovan Jovanović Zmaj",
    "content": "„Aj, pusti me da odletim —\nmio mi je let.\nDa obiđem, da posetim\ntvoj rumeni cvet.\n\nDa ja vidim oko cveta\nkako trepće maj.“\nTako mi je prošaptao\njedan uzdisaj.\n\nIdi, idi, ja mu rekoh\nslobodna je noć,\nTa zadržat’ ne mogu te,\nslaba mi je moć.\n\nSamo sakri jadu traga,\nta sakri nam vaj,\nnemoj da te pozna draga\nda si uzdisaj.\n\n„Ne brini se, neće znati\nda sam mučenik,\nkad obučem svilno ruvo,\npridenem mu slik,\n\nStvoriću se malom pesmom,\nevo vako, glaj...\nSad sam pesma... ko bi rekô\nda sam uzdisaj!“"
  },
  {
    "id": "718",
    "title": "Zar ja ljubit više ne smem?",
    "author": "Jovan Jovanović Zmaj",
    "content": "Zar ja ljubit’ više ne smem?\nZar se meni samo krati\nsvoju dragu dragom zvati,\nuzdahnuti, osećati!?\nKo mi može ljubav ubit’,\nma da j’ srce raskidano!\n— Ja te ljubim, čedo moje,\nčedo moje, zakopano!\n\nJa ne umem želje kriti,\nta želje nam život čine;\nJa još živim, a ko živi,\ntaj za rajem svojim gine.\nI ja ginem srcem živim,\ni ja ginem neprestano —\nJa za tobom ginem zlato,\nzlato moje — zakopano!\n\nSvakom sjaje jedna zvezda\nkroz tamninu gorkih jada,\nsvakog teši ova zvezda —\na zar za me nema nada!?\nZar ti nisi uvek bila\nmelem cveće mojih rana,\nzar mi nisi i sad nada,\nnado moja — zakopana!\n\nKad su bili časi zlatni,\nkad vremena behu srećna,\nja sam imô mnogo vere,\n— Al’ zar vera nije večna?\nZar je vera što u jadu\nizneveri sirotana!?\n— Zar te ne smem svojom zvati,\nvero moja — zakopana?\n\nTi si mrtva, moj živote,\notišla si s ovog sveta,\ntoj daljini nema mere —\npa zar i to da nam smeta!\nNeka pada nad i vera,\nto mi ljubav, ne savlada —\nja te ljubim, prazna senko,\ni bez vere i bez nada!"
  },
  {
    "id": "719",
    "title": "Zora rudi",
    "author": "Jovan Jovanović Zmaj",
    "content": "Zora rudi majka ćerku budi:\n\"ustaj, srce, granulo je sunce.\"\n\nZora svita majka ćerku pita:\n\"kaži, mila, šta si noćas snila?\"\n\n\"Majko mila, lepo sam ti snila:\nSve oltare i svilene dare,\nsve prstenje i vence zelene,\nruzmarina, venčani' haljina.\nKalopera ručnoga devera,\nmnoge svate gdi nas kući prate,\nmene mladu mladoženji dadu.\n\nSad tumači šta taj sanak znači?\nMila mati, ti ćeš bolje znati.\nDa l se zbiva kad se tako sniva?\""
  },
  {
    "id": "720",
    "title": "Anđeliću",
    "author": "Laza Kostić",
    "content": "Anđeliću, vraže mali,\nko te stvori, od čega li,\njel’ od zlata, zlato moje,\nje l’ od zlata, il’ od srebra –\nil’ od moga levog rebra?\n\nOd moga si rebra leva,\nti si, dušo, moja Eva,\nsamo, kad te stvori bog,\niskin`o je s rebrom mojim\njoš i parče srca mog."
  },
  {
    "id": "721",
    "title": "Dakle tako",
    "author": "Laza Kostić",
    "content": "Dakle tako, tako dakle,\nsve je samo pusta laž?\nMesto sunca crni pakle,\nmesto raja ljuta vraž?\n\nU oku ti laža gori,\nta zato je crno zar?\nKo što sunce da izgori,\npa ostane samo gar.\n\nIz oka se licem vrne,\nlaža prima drugi vid,\npurpurom se zaogrne,\nljudi kažu da je stid.\n\nA na usti', tu se stani,\ntu je presto kraljičin,\nsa dušeka rujevani'\nvlada mačem jezičnim.\n\nSmej se samo, nek se šire\nti dušeci rumeni,\npogle kako sitno vire\nbeli zubi studeni.\n\nSmej se samo, samo širi\nkivne tvoje zbuće,\nta oni će laž da smire,\nsmlaviće je, ubiće.\n\nOh! Al sve te divne laži,\nsve te laži da mi daš,\npa ma i to što ti kažem,\npa ma i to bila laž."
  },
  {
    "id": "722",
    "title": "Dva se tića pobratila",
    "author": "Laza Kostić",
    "content": "Dva se tića pobratila, do dva sokola,\nposred boja, posred mila, posred pokolja.\nKrili su se zagrlila pobratima dva,\nu boj lete, rane ljute hrana su im sva.\nTako tići zagrljeni preletaju svet,\nbela jedna golubica susrete im let;\ndivna beše, sjajna beše, rajski beše cvet,\nprevari se soko sivi čarom obuzet.\nOsta soko u opseni golubičinoj,\ndugo nije pobru vid'o, dugo nije boj,\ndugo nije, jedva, jedva dade im se srest,\nal' mu pobra ne poznade pobratimsku svest!\nPerje mu je sagorelo, što će neznanik?\nA golupče begat stade, ne poznaje lik,\nperje mu je sagorelo milujući plam,\nmilujući u tri duše osta soko sam."
  },
  {
    "id": "723",
    "title": "Ej nesrećo",
    "author": "Laza Kostić",
    "content": "Ej, nesrećo zemljo,\nti bludnico svetska,\npunija si greha\nnego što si peska.\n\nTa to nisu gore,\nto planine nisu\nšto se tamo modre\nu golemom nizu;\n\nVeć masnice to su\ntvoga grešnog tela,\nbog je tebe šibô\nza precrna dela.\n\nLeteći po svetu\nu mukama ljutim,\nmasnice si gnojem\nnagnojila žutim;\n\nMasnice su mnogo\nprimamile pseto,\nda ti ližu telo,\nranjavo, prokleto.\n\nOni ližu tvoje\nskupoceno blato,\nližući se teše:\nto je, vele, zlato.\n\nEj, nesrećo zemljo,\nti bludnico svetska,\npunija si greha,\nnego što si peska."
  },
  {
    "id": "724",
    "title": "Ej, pusto more",
    "author": "Laza Kostić",
    "content": "Ej, pusto more! Ej, pusti vali!\nPonosni beljci, srčani ždrali!\nVi mi svu moju radost preneste,\nI opet zato umorni neste!\n\nKoji je od vas blaženi đoga\nŠto j’ odn’o morem dragana moga?\n\nIl’ nije jedan toliko sretan?\n\nPena vas bela sve poduzela,\nSvi ste ga valjda trkom preneli;\nZato ste besni, konjici beli!\n\nAl’ da vas pustim na pleća gojna\nTugu kad draga izgubi vojna,\nTaj teret ne bi preneti pregli,\nSvi bi k’o janjci morem polegli,\nTuga bi moja u more pala -\nAl’ bi i mene sobom odzvala!"
  },
  {
    "id": "725",
    "title": "Lice tvoje",
    "author": "Laza Kostić",
    "content": "Lice tvoje, nebo moje,\nsa njega mi munje dvoje\noči žegu,\na po njemu u rastegu\noblačići krvi lete -\nburu prete.\n\nNepogodu i bujicu\npredskazanu na tvom licu,\nsevotinu bure ljute,\nljubav slute.\n\nJoš sakrivaš munje puste\ntamnom šumom kose guste,\nu obrve i u veđe\nkriješ teške nepogode,\nda je želje moje veće\nne pogode.\n\nA ja stojim srca meka,\ngole ruke, gole prsi,\nal mi duša opet čeka\nma na propast - od tebeka\nčeka, čeka.\n\nAl ne mogu, oh, ne mogu,\npoletiću višnjem Bogu,\npoletiću u to nebo\nza koje sam pokrov prebo,\nbeli pokrov moje sreće\npoletiću\nželjan tiću\nu tu kosu, u te veđe,\ntu me neće -\ntu će bura da me pređe;\n\nOko mene neka pali,\nvaseljena nek se svali,\nnek se lomi,\nnek pucaju živi gromi;\nA ja bolan snivam vojan\nu poplanu od bure utkanu,\nu snovoje snujem prame tvoje,\nu bunovnom u susanku\npodvikujem, jecam, snivam,\na kad bude na uranku,\nsnova snove da uživam."
  },
  {
    "id": "726",
    "title": "Ljubavna guja",
    "author": "Laza Kostić",
    "content": "Neiskazan još osta\nneiskazani jad,\nneiskazano dosta,\nšto boli teke sad.\n\nI htedoh ti ga reći,\nal reč mi zastade,\ns poljupcima se tvojim\nna usni sastade.\n\nA poljubac se svija\nsve jedan do drugog,\nrumena zračna zmija\nživota rumenog.\n\nNa usti' mojih laži,\nna svojoj pećini    \nsunča se na sunašcu,\ntvog oka vrućini.\n\nOj, sunce moje jarko,\nmoj sjajni zlotvore!\nOj, gujo sunčanarko,\nmoj slatki otrove!\n\nAl' nesta sreće lepe,\nsunačac ode moj,\nsad guja moja zebe\nu noći studenoj.\n\nPa mora guja pusta\nda traži vrućinu,\nzavukla se u usta,\nu svoju pećinu.\n\nDuboko guja panu,\nbaš usred srca mog,\ntu grize grdnu ranu\nživota grehotnog.\n\nVije se u okrugu,\nseća mi slabu moć\nna ljubav i na tugu,\nna sunce i na noć.\n\nAl' neiskazan osta\nneiskazani jad,\nneiskazano dosta,\nšto boli teke sad."
  },
  {
    "id": "727",
    "title": "Među javom i med snom",
    "author": "Laza Kostić",
    "content": "Srce moje samohrano,\nko te dozva u moj dom?\nneumorna pletisanko,\nšto pletivo pleteš tanko\nmeđu javom i međ snom.\n\nSrce moje, srce ludo,\nšta ti misliš s pletivom?\nk’o pletilja ona stara,\ndan što plete, noć opara,\nmeđu javom i međ snom.\n\nSrce moje, srce kivno,\nubio te živi grom!\nšto se ne daš meni živu\nrazabrati u pletivu\nmeđu javom i međ snom!"
  },
  {
    "id": "728",
    "title": "Objesen",
    "author": "Laza Kostić",
    "content": "Ostarelo leto bolno,\nopada mu kosa gusta,\ndrvlje suho i nevoljno,\ni što osta lišća pusta\nsve je velo,\nneveselo.\n\nAl' moje je srce sveže,\nproleća se njemu smeše,\npa kada bi lišće velo,\npa kada bi samo htelo\npo mom srcu da poleže,\nsvaki listak što bi pao\nkô cvetak bi ponikao.\n\nAl' umesto lišća vela\njedna se je ruža svela,\npa je pala, pa se rascvetala\nposred srca moga vrela;\nal' od te će ruže mene\nvrelo srce da uvene."
  },
  {
    "id": "729",
    "title": "Oj, ta veruj veru meni",
    "author": "Laza Kostić",
    "content": "Oj, ta veruj veru meni!\nZar se nisam dosta kleo?\nMoj pupoljče prerumeni,\nzar ti nisam dosta veo?\n\nHoćeš sunce da ti snesem\nda zasvetli suncu mom,\nil' s njim rane da sažežem\nsrcu mome bolesnom?\n\nIl' ćeš da ti mesec mladi\nvile snesu s nebesa\nda ti ljubav s lica hladi\nta sedefli lepeza?\n\nIl' u krilo da ti stresu\nsve aleme nebesne,\nda zvezdama isprevezu\ntvoje želje, tvoje sne?\n\nHoćeš zoru da te dvori?\nHoćeš da te slavi dan?\nIl' uz tebe da ti gori\nmač od munje usijan?\n\nSve to tebi, mojoj duši,\nsve ću tebi dati ja:\ni kad mi se srne s'suši,\ndaću ti od njega pra'."
  },
  {
    "id": "730",
    "title": "Oprosti mi",
    "author": "Laza Kostić",
    "content": "Oprosti mi!\nPritegnu me teret tuge,\nnad tobom sam mor'o da se nagnem,\nrukom da se taknem\ntvoje ruke;\nAl' ti se svetiš, svete moj,\npretrnu mi ruka u tvojoj,\ni da kaje svoje grehe\nu tvojojzi nestade je,\nnikad više\nvitim perom da zapiše,\nda se maši za mač britak -\nnikad - nikad!\n \nOprosti mi! Oprosti mi oku mome,\noku mome željanome,\nšto ti upi sunce, tvoje lice,\nal' to lice, osvetnice,\nsažeglo mi oba oka,\nda ne vidim ništa\nod neba visoka\ndo pusta zemljišta -\nništa - ništa!\n \nOprosti mi! Oh, oprosti!\nOprosti mi reči u milosti,\nšto te moli\nda mi vratiš što me boli,\nda mi vratiš moju ruku,\nda mi moje vratiš oči,\npored sunca da nisam u noći,\npod melemom da ne trpim muku;\nmore krvi ustma mi se pope,\noh, skini ga, nemoj da se tope\nu poljupci', u slasti golemoj, -\nnemoj - nemoj!\n \nŠto me glediš?\nHoj, ta što me štediš?\nPritisni me na te grudi ozorene,\nodjedanput da izgori sve od mene,\nda sasuši -\nšta ostane štogod - da te svetu tuži!\nBar toliko da te čuti može, -\nmili Bože! -\ntek iz tvojih usta pokajku da primi:\nOprosti mi!"
  },
  {
    "id": "731",
    "title": "Pogreb",
    "author": "Laza Kostić",
    "content": "Razbolela se ljubav\nu tvome draganu,\nrazbolela se časkom\ni časkom izda’nu.\n\nDa vide kako mi je\nu tuzi velikoj,\npovešću sjajan pogreb\numrloj jedinoj.\n\nU ljubavna ću pisma\nobaviti je svu,\nda čuva tajna tajnu\ni kletva zakletvu.\n\nPoložicu joj telo\nna čudna nosila,\nod pokidanih žica\ni starih gusala.\n\nZa nosili’ će ići\nrodbina njena sva:\nLepota, mati njena,\ni Vera, sestrica.\n\nA kraj nje će da idu\nsve sitna siročad,\nskorašnjih poljubaca\nljubavni porod mlad.\n\nPred nosili’ će ići\npo redu popovi,\nu odeždama crnim\nsa sveti krstovi.\n\nTi popovi su stari,\nsve večni bolovi,\nsve uzdisaji crni,\nti crni popovi.\n\nPred popovi’ će biti\nđačića koji red,\nda poju “svjati bože!”\nda bude pogreb svet.\n\nTi đačići su pesme\nšto za njom uzdišu,\nšto teše dušu njenu\ni bogu uzdiču.\n\nStihari im se svetle\nna mladih rameni,\na barjaci se viju\ns čiraci’ plameni’.\n\nNad grobom su joj dali\nopelo popovi,\n“So svjatimi” se ori\nnad mladi grobovi.\n\n“So svjatimi” se ori\nk’o pripev iz raja,\nnaposletku još đaci\notpoju “Vječnaja”.\n\nPoskakala je za njom\nrodbina njena sva;\ni njojzi moji đaci\notpoju “Vječnaja”.\n\nJoš i sad k’o da čujem\nto sveto “Vječnaja”,\na k’o da ću ga slušat\nživotu do kraja.\n\nI sinoć baš ga čujem,\nveć dockan pred zoru,\na neko k’o da kucnu\nna tamnom prozoru.\n\nZablista mesečina\nsa bleda pokrova: -\nljubavni vampir to je\ni pratnja njegova."
  },
  {
    "id": "732",
    "title": "Poslednja ruža",
    "author": "Laza Kostić",
    "content": "Letnje je veče, kroz lišće suho\nlagan vetarac tiho je duh'o,\nšuštalo je lišće, k'o da reci zbori,\nk'o da nekom tepa, il' nekoga kori,\nal' meni to dušu silno pokreta,\nk'o da su glasi s onoga sveta.\n\nAl' u tom lišću ona ruža jedna,\nona jedna, ona ruža poslednja,\nšto još zaosta iza svojih druga,\nka proročica beda i tuga,\nšto kazujuć propast rodu svom doskora\nreč svoju sama preživet mora;\n\nPa sad je dole spustila glavu,\nu zemlju gleda, gleda u travu,\na po travi lišće rumeno-bojno\nk'o krvca kad kane na polje bojno.\n\nTako ruža mala svoje mrtve smatra,\nkatkad se kao s lišćem razgovara,\ni ona zbore kao da razume;\nTi njihovi zbori opčinili su me,\ndaleko mi duša s njima odleta,\nk'o da su dusi s onoga sveta.\n\nAl' ne znam šta zbore, glas me svaki vara,\nko pita koga, ko li odgovara?\nDa l' ruža pita u lišću duše\nna onom svetu kakve su ruže?\nIl' koja duša ružici tepa:\nHodide s nama, ružice lepa!\nTek na to ruža što glavicom kreće,\nda l' kaže: hoće! da l' kaže: neće?\n \n \n* * *\n \nA ja se snuždim; velja mi je muka,\nsve me nešto goni, sve me nešto nuka\nda i ja ružu zapitam koju,\nzapitam za koju nevolju svoju;\n'vako bih je pit'o, 'vako bih je kuš'o:\nOsamko bedna, poslednja ružo,\nšto gledaš dole na svoje mrtve,\nna roda svoga uvele žrtve,\nda li ti kadgod ko poručiva\nod severa hladna, il' juga živa,\nda l' ti poručiva koja rujna sela\nod Prizrena stara, il' Budima bela,\ndonoseć bajke u mirisu čednom,\no divnom jednom plemenu bednom,\nuveloj slavi roda jednoga,\nplemena moga, roda srpskoga?\nDa li si čula, u vrtu sveta\nda jedno drvo ružino cveta,\nšto mu ruže mire sa sviju strana,\nkoliko ruža, toliko rana,\nšto im mirisi lete po svetu,\nda l' i do tebe, ružo, dospedu?\nDa l' i do tebe kada doskore,\nda li o svome drvetu zbore?\nDa li ti zbore, da li ti se tuže,\nkako se drvu ogranci suše,\nkako je došla guja iz dola\npoganim zubom u drvo bola,\npa sad je bono, suši se sada\nzarazom smrtnom otrovna gada?\nDa l' ti se tako žale i tuže\nmirisi teški srbinjske ruže?\nPa kad se tako tuže sve teže,\nda li ih tvoji mirisi teše?\nDa li im, sestra, zboriš u nadi,\ndaleko tamo, istoku na vrati',\notkud je tvorac narode pren'o,\nda ima drvo blagosloveno,\nšto ga ubada zver otrovana,\npa je puno bolje, pa je puno rana,\nal' iz svake rane, uboca duboka,\nbistrina teče mirisna soka?\nTaj divan miris tamjanom se zove,\nnadaleko miri, nadaleko gore,\ndolaze ljudi, pa ga ljudi beru,\nu hramovi ga na ugljevlje steru,\nneka miriše, neka im reče:\nI s otrova kako blagoslov teče!\nDa li ih teškaš, ružice, tako,\nda li se daju utešit lako,\nsete l' se i svog drveta tada?\nDa l' im se duša umorna nada,\nda l' im se nada, da će po sreći\ni s njega sveti tamjan poteći,\nna ubod svaki otrovne guje\niz bujna srca probiti struje,\nda zamirišu, svet da zanesu,\nmilinom da se duše potresu,\nanđeli da se začude sami\nkad zamirišu prosvetni hrami?!\nOh, hoće l', ružo, proreći meni\ntaj časak doći blagosloveni?\nHoće l' se zbiti - je l' da će, je li,\nposlednja ružo, cvete moj beli?\n\nTako je pitam nekoliko puti,\ngledam je, slušam, al' ruža ćuti,\ntek ruža moja što glavom kreće,\nda l' kaže: hoće! Da l' kaže: neće?\n \n \n* * *\n \nOsamko moja, poslednja ružo,\nil' ti je osam veće dotuz'o,\nil' drugi jadi na srcu ti stoje\nkad ćutiš tako na reči moje?\n\nMožda, u slepoj nuždi života,\npregorela si nesreću roda,\npa ti je duša skupila krila\nu javi crnoj lep san da sniva,\npa ti se ispod odmorna sana\nna srcu malom stvorila rana,\npotajna rana, što te zatišta,\nkad onaj vetrić ovud propišta,\npovetarca onog lagano krilce\nšto ti rumeno milova lice,\npovetarac onaj ljubavni, meki,\nšto ti se kleo ljubit te na veki,\npa ujedared ode iznenada,\nponeo ti miris, ostavi jada,\npa nikad, nikad, nikada više\ngrudi ga tvoje ne osetiše!\n\nJe l' tako, ružo, cvete rumeni?\nal', oh, ne tuži, tako j' i meni!\nI s mojim srcem tako se zbiva,\ni moje srce ljubi i sniva!\n\nOh, znaš li, ružo, rumeni cvete,\ndanove čete kad zora povede\ni ti se, ružo, buditi staneš,\nnanovo živneš, nanovo da'neš,\nsnova se nadaš, snova si očajna.\nznaš li što j' onda rosa tako sjajna?\n\nOpazila je rosa, kad je pala,\nopazila jednog anđela mala,\nod sjajnog lika rosa se zanela,\npala je dole, lik je ponela,\npa otud sija, od otog lika,\na lik taj, ružo, moja je dika!\n\nPa znaš li, ružo, znaš otkuda je,\nšto rose tako zamalo traje,\nšto tako brzo rosa odleti? -\nNje što se, ružo, nje što se seti!\nRosa i zora, cveće i granje,\nsve je to divno, al' samo sa nje!\nVetarac onaj, što tebe 'nako,\nšto te onako ostavi lako,\ni on je možda od nje ti doš'o,\nmrežom je njenih vitica proš'o,\nmirisom svežim njezine kose\ndojio mlade kapljice rose,\npa kad je, ružo, na tebe pad'o,\nmirisom otim tebe je svlad'o,\na on je ost'o sirotan, deran,\npa kako tebi da bude veran!\n\nAl' nemoj, ružo, moj bedni cvete,\nda ti se jadi na meni svete,\nveć kaži, ružo, ružo, ne taji,\nšta su ti rekli ti uzdisaji?\nTi uzdisaji najslađe mome\nšta poveriše srdašcu tvome?\n\nJe l' ti šan'o možda koji uzdah kratki\nmoj da će biti anđelak slatki,\nmoj da će biti - ta reći je mor'o!\nMoj da će biti al' skoro, oh, skoro!?\n\nTako sam ružu molio lepo,\npa sam joj lask'o, pa sam joj tep'o,\nal' ona valjda ne čuje mene,\nveć samo ćuti, ćuti pa vene,\nglavicom malom tek-tek što kreće,\nda l' kaže: hoće! Da l' kaže: neće?"
  },
  {
    "id": "733",
    "title": "Postanak pesme",
    "author": "Laza Kostić",
    "content": "Sunašca na zalazu\nkroz prozor pada žar\nodande na tvoj adiđar,\nsa njega na duvar.\n\nRazišo se u mlazu,\npa šara bledi zid,\nplavetan kao nebni vid,\npa rumen kao stid.\n\nZapali srce moje,\niz njega sinu zrak,\nkroz oka tvoga kamen drag\nprosinuo je blag.\n\nPa i on je u boje\nrazišao se ceo,\njoš lepši šar je razapeo\nna listak ovaj beo.\n\nI nestaće mu sunca,\nal’ trajaće taj cvet,\njer to je onaj nepovred\nšto pesmom zove svet."
  },
  {
    "id": "734",
    "title": "Rajo, tužna rajo",
    "author": "Laza Kostić",
    "content": "Rajo, tužna rajo, kad se tebe setim,\nne bih da ti pevam, već bih da te svetim.\n \nDa te svetim, sveta goro, oblistana\nod uvela, bleda, turska đulistana,\n \nšto mu vene ruža već pod gorom crnom,\npa opet kukavnu zemlju kopa trnom.\n \nIz tuđeg je sveta, prestala da rudi,\npa bi da se škropi iz krvavih grudi.\n \nEj, a de je sunce, da se njime suše\nte krvave kaplje sa uvele ruže?\n \nDa osuši kaplje, da ružu izgori,\nda ostane za njom tek miris u gori.\n \nIz toga mirisa pesma da zaori\nkad se jarko sunce zanavek razgori.\n \nEj, a de je sunce? - pitam srpske gore,\na one mi vele: I u tebi, more!\n \nRajo, tužna rajo, kad se toga setim,\nne bih da ti pevam, već bih da te svetim."
  },
  {
    "id": "735",
    "title": "Reče gospod",
    "author": "Laza Kostić",
    "content": "Reče Gospod ljudem svojim:\n\"Hoću deco da vas spojim,\nda vas spojim verigama,\nmiljem, verom i nadama!\n\nJer ako vas spojit neće\nmoga raja pleticveće,\nhoće da vas obavije\nklupče zmije vragolije!\"\n\nPrisluškujem Božjem slovu,\ndovijam se blagoslovu,\nu slušanju usliša me:\ncvetak jedan pade na me.\n\nZamirisa oko mene,\npun sam sreće nečuvene,\npun sam milja, pun sam vere,\na nadama nema mere.\n\nOj, ta pun sam svega troga\npored ovog cveta moga,\noh, ta ti si, ti si mila,\nti si mi taj cvetak bila.\n\nI setim se Božjeg slova\nnebeskoga blagoslova,\nda pokažem da ga štujem,\ndarak njegov iscelujem.\n\nDarak, usne sastavljene,\nko karike dve rumene,\nsvet nek vidi kakvim stoji\nverigama da se spoji."
  },
  {
    "id": "736",
    "title": "Rumen ružo",
    "author": "Laza Kostić",
    "content": "Rumen - ružo u pupoljku\n- u pupoljku i u meni -\ncvetni svete u zavojku,\nđul - mirisu zaptiveni!\n\nBadava si u pupoljku,\nkad s' u meni razvijena,\nzaman stiskaš svoju školjku,\nbiseranko sakrivena.\n\nŠto zastireš te divote,\nšarovite ruj - mirise?\nKo ih vidi, obnevidi,\nko miriše, zanosi se."
  },
  {
    "id": "737",
    "title": "Santa Maria della salute",
    "author": "Laza Kostić",
    "content": "Oprosti, majko sveta, oprosti,\nšto naših gora požalih bor,\nna kom se, ustuk svakoj zlosti,\nblaženoj tebi podiže dvor;\nprezri, nebesnice, vrelo milosti,\nšto ti zemaljski sagreši stvor:\nKajan ti ljubim prečiste skute,\nSanta Maria della Salute.\n\nZar nije lepše nosit’ lepotu,\nsvodova tvojih postati stub,\nnego grejući svetsku lepotu\nu pep’o spalit’ srce i lub;\ntonut’ o brodu, trunut’ u plotu,\nđavolu jelu a vragu dub?\nZar nije lepše vekovat’ u te,\nSanta Maria della Salute?\n\nOprosti, majko, mnogo sam strad’o,\nmnoge sam grehe pokaj’o ja;\nsve što je srce snivalo mlado,\nsve je to jave slomio ma’,\nza čim sam čezn’o, čemu se nad’o,\nsve je to davno pep’o i pra’,\nna ugod živu pakosti žute,\nSanta Maria della Salute.\n\nTrovala me je podmuklo, gnjilo,\nal’ ipak neću nikoga klet’;\nštagod je muke na meni bilo,\nda nikog za to ne krivi svet:\nJer, što je duši lomilo krilo,\nte joj u jeku dušilo let,\nsve je to s ove glave sa lude,\nSanta Maria della Salute!\n\nTad moja vila preda me granu,\nlepše je ovaj ne vide vid;\niz crnog mraka divna mi svanu,\nk’o pesma slavlja u zorin svit,\nsvaku mi mahom zaleči ranu,\nal’ težoj rani nastade brid:\nŠta ću od milja, od muke ljute,\nSanta Maria della Salute?\n\nOna me glednu. U dušu svesnu\nnikad još takav ne sinu gled;\ntim bi, što iz tog pogleda kresnu,\nsvih vasiona stopila led,\nsve mi to nudi za čim god čeznu’,\njade pa slade, čemer pa med,\nsvu svoju dušu, sve svoje žude,\n— svu večnost za te, divni trenute!\n— Santa Maria della Salute.\n\nZar meni jadnom sva ta divota?\nZar meni blago toliko sve?\nZar meni starom, na dnu života,\nta zlatna voćka što sad tek zre?\nOh, slatka voćko, tantalskog roda,\nšto nisi meni sazrela pre?\nOprosti meni grešne zalute,\nSanta Maria della Salute.\n\nDve se u meni pobiše sile,\nmozak i srce, pamet i slast.\nDugo su bojak strahovit bile,\nk’o besni oluj i stari hrast:\nNapokon sile sustaše mile,\nvijugav mozak održa vlast,\nrazlog i zapon pameti hude,\nSanta Maria della Salute.\n\nPamet me stegnu, ja srce stisnu’,\nutekoh mudro od sreće, lud,\nutekoh od nje — a ona svisnu.\nPomrča sunce, večita stud,\ngasnuše zvevde, raj u plač briznu,\nsmak sveta nasta i strašni sud. —\nO, svetski slome, o strašni sude,\nSanta Maria della Salute!\n\nU srcu slomljen, zbunjen u glavi,\nspomen je njezin sveti mi hram.\nTad mi se ona od onud javi,\nk’o da se Bog mi pojavi sam:\nU duši bola led mi se kravi,\nkroz nju sad vidim, od nje sve znam,\nzašto se mudrački mozgovi mute,\nSanta Maria della Salute.\n\nDođe mi u snu. Ne kad je zove\nsilnih mi želja navreli roj,\nona mi dođe kad njojzi gove,\ntajne su sile sluškinje njoj.\nNavek su sa njom pojave nove,\nzemnih milina nebeski kroj.\nTako mi do nje prostire pute,\nSanta Maria della Salute.\n\nU nas je sve k’o u muza i žene,\nsamo što nije briga i rad,\nsve su miline, al’ nežežene,\nstrast nam se blaži u rajski hlad;\nstarija ona sad je od mene,\ntamo ću biti dosta joj mlad,\ngde svih vremena razlike ćute,\nSanta Maria della Salute.\n\nA naša deca pesme su moje,\ntih sastanaka večiti trag;\nto se ne piše, to se ne poje,\nsamo što dušom probije zrak.\nTo razumemo samo nas dvoje,\nto je i raju prinovak drag,\nto tek u zanosu proroci slute,\nSanta Maria della Salute.\n\nA kad mi dođe da prsne glava\no tog života hridovit kraj,\nnajlepši san mi postaće java,\nmoj ropac njeno: „Evo me, naj!“\nIz ništavila u slavu slava,\niz beznjenice u raj, u raj!\nU raj, u raj, u njezin zagrljaj!\nSve će se želje tu da probude,\ndušine žice sve da progude,\nzadivićemo svetske kolute,\nzvezdama ćemo pomerit’ pute,\nsuncima zasut’ seljanske stude,\nda u sve kute zore zarude,\nda od miline dusi polude,\nSanta Maria della Salute."
  },
  {
    "id": "738",
    "title": "Slavuj i Lala",
    "author": "Laza Kostić",
    "content": "Slavuj\nŠto mi se lepo snuždilo dete,\nte na moj ne gleda vis?\nŠto mi je ruke sklopilo blede,\nsavilo beli lis'?\n \nRaširi ruke, a grudi nežne\nmirisom žestokim skri,\nk'o što su moje žestoke pesme,\nšto od njih ponoć vri.\n \nKoliko zora, koliko noći,\nu pesmi samo bdim,\ni opet imam s čime ti doći,\ni opet imam s čim!\n \nA ti zar nikad, nikada meni\nni jedan iz duše miris?\nni konak jedan u čašicu belu,\nu liska meki niz?\n\nLala\nKoliko volim, koliko ljubim\ntvog srca divotan klik,\nkol'ko te ljubim, toliko slutim\nda si mi zlokobnik.\n \nMirisi moji tvoje su pesme,\nuzdasi tvoji svi,\nsve što si rek'o, sve što si da'n'o\nu grudma mojim spi.\n \nZato ih čuvam; niko ih ne zna,\nne znaš ih ni sam ti,\nal' nemoj zato da si mi tužan,\nnemoj mi zameriti.\n \nKako te lala žestoko ljubi,\nkad bi otvorila lis',\nsvu ujedanput svu milinu bi,\nsav bi ti dala miris.\n \nI ne bi bilo mirisa više,\nuveo bi ost'o lis',\nda ga raznesu vetri i kiše,\nvečiti plač i briz.\n\n\n* * *\n\nBela lala tako zbori,\ntako žali, tako tepa,\na slavujak sve je kori:\nda mi dušu, dušo lepa!\n \nJesu li se pogodili\npreko noći ili nisu -\ntek u zoru opet lala\nnije bila pri mirisu."
  },
  {
    "id": "739",
    "title": "Snio sam te",
    "author": "Laza Kostić",
    "content": "Snio sam te u gradini,\nde o smilju ruža drema,\nda smo sami, dušo moja,\na maćije tvoje nema.\n\nGledalo nas tiho veče\nde se tiho milujemo,\ncveće vene pa nas gledi\nde se venuć` rastajemo.\n\nCvece vene, kanda znade,\nispod suza setno gledi:\nstislo mu se srce malo,\nlekovito bilje cedi.\n\nPod tu rosu lekovitu\niz srdašca ružinoga\npodmeto sam bonu dušu\niz srdašca bolanoga.\n\nKapalo je na to srce,\nkapalo je na tu dušu,\nkapalo je da razgali\ntu paklenu, žednu sušu.\n\nIz tvog oka kapalo je\nu tu žednu, kobnu čašu,\na ja sam ti napio je\nu ljubavnu srecu našu.\n\nU ljubavnu srecu našu\nti si čašu zaiskala,\nkako si je žedna bila,\ni čašu si progutala."
  },
  {
    "id": "740",
    "title": "Snove snivam",
    "author": "Laza Kostić",
    "content": "Snove snivam, snujem snove,\nsnujem snove biserove,\nu snu živim, u snu dišem,\nal' ne mogu sitne snove,\nne mogu ih da napišem.\n\nSnove snivam, snove snujem,\nu slike bih da ih kujem,\nal' su sanci poletanci,\nne mogu ih da prikujem\nsrcu mome laganome.\n\nAl' nasloni na te snove\ntvoje grudi biserove,\ndve ledene biser kapi:\nta bi studen smrzla snove,\nsve te slike sledila bi."
  },
  {
    "id": "741",
    "title": "Srce kuca",
    "author": "Laza Kostić",
    "content": "Srce kuca; - ljubav to je,\npa je čedna, pa je mlada,\nna dušina kuca vrata\ndok ne čuje: \"Slobodno je!\""
  },
  {
    "id": "742",
    "title": "Sve što mi je rekla",
    "author": "Laza Kostić",
    "content": "Sve što mi je rekla u zvezde sam slivo,\nod tih zvezdica sliku sam joj skivo\n- ta tako su valjda nekad i skovana\npo tom božijem ruvu ta puceta sjajna;\n\nSve sam slici kazo što mi srce taji,\nnakitio sam je moji' uzdisaji',\nal' za taj su teret zvezde bile male,\nsve su bliže, bliže zapadu se dale.\n\nNakitio sam je željom srca moga,\npustom, teškom željom srca žeđanoga,\nal' za taj su teret zvezde\nsve su bliže, bliže zapadu se dale.\n\nNakitio sam je slašću od usana,\nblagoslovom rajskim grešnog milovanja,\nal' i za taj teret zvezde behu male\nsve su bliže, bliže zapadu se dale.\n\nNakitio sam je kletvama ljubavnim,\nkitama žeženim, plamenom krvavim,\nnek osete zvezde kako kletve tište,\nnek nebu procvile, nek Bogu propište,\nkako pate ljudi neka mu se tuže,\nšto veruju Boga, te ljubavi služe:\nEj! al' za taj teret zvezde behu male,\nsve su bliže, bliže zapadu se dale.\n\nSve je mirno, mirna su mu stada,\nsamo jedna zvezda preko neba pada,\na ja mislim, bolan, iz oka je pala,\nšto je pri rastanku slika zaplakala."
  },
  {
    "id": "743",
    "title": "Što mi vene",
    "author": "Laza Kostić",
    "content": "Što mi vene moja draga,\nšto mi bledi, što mi kleca?\nŠto mi drkće moja snaga,\nšto mi plače, što mi jeca?\n\nTvoje oči, plakajnice,\nto su meni dvoje dveri,\na tvoje je setno lice\nikonostas mojoj veri.\n\nIza njega ljubav viri,\nsveštenika svešteniče\nu rukama sjaj putiri,\nsveta kaplja de pretiče.\n\nPa kroz dveri putir pruža,\nkroz dveri se kaplje liju,\nnek se krepi željna duša -\nto su suze iz očiju.\n\nSveta roso neba moga,\nej! ta ja te davno čeka',\niz istoka besmrtnoga\nda pričestim pola veka.\n\nOh! al' što mi moja draga,\nšto mi drkće, što mi kleca?\nŠto mi klonu moja snaga,\nšto mi plače, što mi jeca?\n\nOdbile se biser-suze,\nod dve majke dva mladenca,\nbez svatova sastaju se,\nbez pesama i bez venca.\n\nBez svatova i bez svega,\nevo, dušo, venčaće se,\nna usti ih ljubav čeka,\nsveštenika svašteniče.\n\nNa usti ti ljubav diše,\nod usana oltar stvara.\n- Ta poljubac tvoj miriše\nbaš ko tamjan sa oltara!\n\nPa gleni ih, dušo, gleni,\nod sreće su obamrli,\njedno veli: odi meni!\nA drugo ga većem grli.\n\nTa ne briši suza s brade:\nto su, dušo, dvoje dragi';\nNe mori ih sretne, mlade,\nu ljubavnoj prvoj snagi!\n\nNe mori ih, ta ne mori!\nPlači dušo, plači, plači!\nNek se koje još razgori,\nnek im svati budu jači.\n\nOh! ta plači, moje drago,\ni meni se oči mute,\nta i ja bi navek plako\nda mi suze tako slute."
  },
  {
    "id": "744",
    "title": "Volimo se",
    "author": "Laza Kostić",
    "content": "Volimo se, dušo, je li?\nE, pa šta nas jošte deli?\nJe l´ se kakva crna sila\nil´ sudbina namerila\nda se baci među nas?\n\nCrna sila, te nagrnu\nna zenicu tvoju crnu\ni na tvoju crnu vlas?\nAl´ raširi bele ruke,\npoleti mi, zagrli me\nzagrljajem plamenime\nzagrljajem žestokim;\n\nPa što bude sudbe kivne\nda u plamu ne izgori,\nto će stisak da umori\nzagrljajem, dušo, tim."
  },
  {
    "id": "745",
    "title": "Zalevo sam je krvlju",
    "author": "Laza Kostić",
    "content": "Zalevo sam je krvlju\nrumenom, živosnom,\nmirisnim, uzdisajnim\nnada'no sam je snom.\n\nA da mi lepše svetli\nmoj cvetak ubavi,\nobasjo sam ga suncem - \nsunašcem ljubavi.\n\nPorastao je cvetak,\nmiriše čitav svet,\nta već je mali crepak\nza tako bujean cvet.\n\nPresadio sam ružu\nu jedan mali crep,\ntaj crep je srce oje,\ntvoj lik je ružin cvet.\n\nAl' ne može se cvetu\nsvoj vrt preboleti,\nod bola lišće širi\ni lišćem poleti.\n\nPoletilo je lišće,\npoletio je cvet,\nal' potrgo je sobom\ni srce u polet."
  },
  {
    "id": "746",
    "title": "Zvono",
    "author": "Laza Kostić",
    "content": "Zvono, zvono malo,\nšto te, zvono, boli,\nte se tako tužno\nrazležeš po doli?\n\nI moje je srce\nzazvonilo jako,\npo moji' se grudi'\nrazleže jednako.\n\nSrce moje zvoni\nod teškoga klatna,\nto je klatno teško\nnjena slika zlatna."
  },
  {
    "id": "747",
    "title": "Biserki",
    "author": "Ljubivoje Ršumović",
    "content": "Drhti sunce kao kuče gladno\nobuci se, zar ti nije hladno.\n\nIzvini al moram da se smejem\njer sam spreman i ja da te grejem.\n\nMlad sam, jak sam i donekle zreo\ni radostan što sam tebe sreo.\n\nGreo bih te jer sam za te vreo\npa bih posle natenane mreo.\n\nJavi mi se, pogledom me merni\nkad ispečeš odluku u reni."
  },
  {
    "id": "748",
    "title": "Devicama",
    "author": "Ljubivoje Ršumović",
    "content": "Vi najlepše, najčednije,\nvi poštene, fine, smerne,\nvi prekrasne, najvrednije,\nza koga ste tako verne.\n\nSrce vam je parče stene\ndok oko vas vape, ištu,\nvi dižete grozno cene\nsvojoj robi na tržištu.\n\nSkupoća se brzo vraća,\nljubav ima bar dva smera,\nonaj koji mnogo plaća\nmnogo traži, i zakera."
  },
  {
    "id": "749",
    "title": "Drahomiri iz Praga",
    "author": "Ljubivoje Ršumović",
    "content": "Konj trojanski u glavi mi rže,\nbiće ćifte po mome temenu,\npakuj kofer i dolazi brže\njer sam sad pri slobodnom vremenu.\n\nPutuj hrabro bez sumnje i straha\nko kraljica svih evropskih žena,\nnek zavidi stara zlatna Praha\ntvom uspehu kod Južnih Slovena.\n\nZnaš li gde su Rtanj i Stolovi,\nzdravlje teče ko voda iz cevi,\nznaš li kako padaju golovi\nkada Piksi uvati da ševi.\n\nIma ovde za tebe čudesa\nda uživaš u životu slađem,\na i ja sam od krvi i mesa\nda ti se za svaki slučaj nađem."
  },
  {
    "id": "750",
    "title": "Kako sam nekima izašao u susret",
    "author": "Ljubivoje Ršumović",
    "content": "Mlatioci prazne slame\nbacili su oko na me..\n\nA ja muke da im skratim\nsam se mlatim."
  },
  {
    "id": "751",
    "title": "Kriva Drina",
    "author": "Ljubivoje Ršumović",
    "content": "Krivu drinu što je grle klanci\nispravljaju Srbi i Bosanci.\n\nMožda bi je ispravljali življe\nkad bi znali kod koga je krivlje."
  },
  {
    "id": "752",
    "title": "Lidiji",
    "author": "Ljubivoje Ršumović",
    "content": "Mila mi je čak i bistra voda\nsamo zato što je ženskog roda,\npogotovo kad se tako zgodi\nda se i ti nalaziš u vodi.\n\nVoleo bi umesto što lupam\nda se negde fino s tobom kupam."
  },
  {
    "id": "753",
    "title": "Lindi",
    "author": "Ljubivoje Ršumović",
    "content": "Stigla jesen i mesec oktobar,\npada kiša i zuje bandere,\nja te čekam napregnut i dobar\nu tišini svoje garsonjere.\n\nDođi sama, eskiviraj pratnju\njer ne volim da volim riskantno\njedno drugom blažićemo patnju\ni biće nam baš interesantno.\n\nJa napuštam sve stare fazone,\nlist okrećem i radim po novem,\nspremi svoje erogene zone\ni ne čekaj da te dvaput zovem."
  },
  {
    "id": "754",
    "title": "Majstorsko pismo Ljiljani",
    "author": "Ljubivoje Ršumović",
    "content": "Onda kad vam popravljah česmu\nčuo sam vašu opersku pesmu.\n\nBogatstvo vašeg divnog organa\nmeni je danima duševna hrana.\n\nAh, što mi neko ne da da biram\ngde da vas takvu instaliram,\n\nMožda ću ispasti suviše skroman\nako kažem:\"na svoj otoman\".\n\nVi bi ste pevali, a ja bih danima\nradio ono što mene zanima."
  },
  {
    "id": "755",
    "title": "Neukusna observacija o logici stvari",
    "author": "Ljubivoje Ršumović",
    "content": "Red bi bio\nda odapnu prvi\ndobrovoljni\ndavaoci krvi."
  },
  {
    "id": "756",
    "title": "Novi zapis o starim odnosima",
    "author": "Ljubivoje Ršumović",
    "content": "Oduvek takav\nporedak beše\nkad gazdu svrbi\nsluga se češe."
  },
  {
    "id": "757",
    "title": "O alkoholu, pušenju i narkomaniji",
    "author": "Ljubivoje Ršumović",
    "content": "Optimistička pesma o alkoholizmu\nOni ljudi koji piju\numiru pre drugih sviju.\n\nAl sudbina tako sklepa\nko ne pije isto krepa.\nOptimistička pesma o pušenju\nLjudi kada mnogo puše\nispuštaju brzo duše.\n\nAli nek smo s tim načisto\nkad ne puše umru isto.\nPesimistička pesma o narkomaniji\nČoveku što drogu zoblje\nneminovno biva groblje.\n\nA kad legneš ispod panja\nnema više uživanja."
  },
  {
    "id": "758",
    "title": "Radivojki",
    "author": "Ljubivoje Ršumović",
    "content": "Ja ti možda ništa nisam značio\nkad sam se na tebe nameračio.\n\nJa sam se možda loše ponašao\nal sam se snašao pa te našao.\n\nJa sam još možda mangup ispao\nkad sam te malo svuda pipao.\n\nJa sam se možda i progrubio\nkad sam te zgrabio i poljubio.\n\nJa sam te možda olako shvatao\nkad sam te onako u mraku vatao.\n\nJa sam nečiju sujetu vređao\nkad sam kod tebe uspehe ređao.\n\nZa sve te uspehe primam čestitanja\nposle podne kod \"Znaka pitanja\"."
  },
  {
    "id": "759",
    "title": "Rosi",
    "author": "Ljubivoje Ršumović",
    "content": "Fantastičnom željom ponet\nja ti pišem ovaj sonet,\ngledajući u tvoj butić\nljut sam kao travka ljutić.\n\nPa da je od čistog zlata\nna lančiću oko vtata,\nda je staklen, ili limen\nveć bi puko taj tvoj himen.\n\nU kom dobu curo živiš\nnit dolaziš, nit me šjiviš\nkao da si Bog.\n\nSve što više tu stvar štediš\nto kod mene manje vrediš\nživota mi mog."
  },
  {
    "id": "760",
    "title": "Šofer piše Milunki",
    "author": "Ljubivoje Ršumović",
    "content": "Dok te gledam s obzirom na noge,\npo glavi mi lete misli mnoge.\nUglavnom su opasne i masne,\nal poštene, časne, prvoklasne.\n\nDok te gledam s obzirom na grudi,\nvidim čovek mora da se trudi,\njer su čvrste, od najbolje vrste,\ni ukusne da poližeš prste.\n\nDok te gledam s obzirom na resto,\nlepo vidim nije mi tu mesto."
  },
  {
    "id": "761",
    "title": "Upoznaj sebe da bi se više voleo",
    "author": "Ljubivoje Ršumović",
    "content": "Ja osećaj imam stalan\nda sam malkac nenormalan."
  },
  {
    "id": "762",
    "title": "Vest o higijeni",
    "author": "Ljubivoje Ršumović",
    "content": "Prase nam iz blata javlja:\n\"čistoća je pola zdravlja\".\n\nPa istina osta gola:\n\"nečistoća druga pola\"."
  },
  {
    "id": "763",
    "title": "Vesti sa kongresa",
    "author": "Ljubivoje Ršumović",
    "content": "Sa kongresa kuvara\nJedan je kuvar\nizneo tezu\no delegatu\nu majonezu.\nSa kongresa kelnera\nJedan je kifler\nnačeo temu\no diskutantu\nu slatkom kremu.\nSa kongresa ugostitelja\nJedan je kelner\nnaravi blage\nservirao gostima\nvruće šljage."
  },
  {
    "id": "764",
    "title": "Zdravica srpskom narodu",
    "author": "Ljubivoje Ršumović",
    "content": "Narode, nek ti zdravica ova\nbude umesto blagoslova...\nŠta god radio,\ndeca ti se rađala...\n\nI kada pevao, i kada snevao,\ni kada mukama odolevao\ndeca ti se rađala...\n\nI kada patio, i kada ratio,\ni kada pamtio pa vratio,\ndeca ti se rađala...\n\nNije bogat ko ima volova,\nveć sinova,\nnije srećan ko ima pušaka,\nveć kolveki...\n\nI kada žeo, i kada mleo,\ni kada crnu sudbinu kleo,\ndeca ti se rađala...\n\nNek ljubav nadjača,\nnek ne bude plača, osim dečjeg.\n\nI kada učio, i kad se mučio\ni kada svetu tajnu dokučio,\ndeca ti se rađala...\n\nI kada ljubio, i kad ogrubio\ni kada glavu s' ramena gubio\ndeca ti se rađala...\n\nJaki nek se svađaju, glupi nagađaju,\ntebi, nek se rađaju...\n\nI kada kadio, i voće sadio,\ni kad se ljutio i bogodario,\ndeca ti se rađala...\n\nDaće Bog da rodi zob i uzri klas,\nda bude i za konje i za nas.\n\nI kada sveca slavio,\ni kada školu pravio,\ni kad se u čudu, čudom bavio\ndeca ti se rađala!\nNarode srpski."
  },
  {
    "id": "765",
    "title": "Bojim se da ću živeti još dugo",
    "author": "Matija Bećković",
    "content": "Bojim se da ću živeti još dugo,\na ne čekam ništa ni Novo ni Drugo.\n\nDruga je muka i nova sramota\nšto sad imam i višak života.\n\nI strah da ću se ponovo rađati,\na kraj se bruke večno odgađati.\n\nKao da zemlja nije dovoljno okrugla,\nnikako da se na taj strah ogugla."
  },
  {
    "id": "766",
    "title": "Dva sveta",
    "author": "Matija Bećković",
    "content": "I uskoro ćemo, taj dan doći mora,\nuputiti molbe upravi zatvora —\n\nDa nas liše straha, slobode i zime\ni na robiju tešku da nas prime!\n\nA kad nas u lance bace i povežu,\nneka svet izgubi sramnu ravnotežu!\n\nI od dva sveta što svet ovaj čine,\nnek svet robijaša bude svet većine!\n\nA čuvari nek nas, iz straha, il srama,\njedne noći mole da budu sa nama!"
  },
  {
    "id": "767",
    "title": "Kad bih znao",
    "author": "Matija Bećković",
    "content": "Kad bih znao da bih se ponosno držao\nna robijama i pred sudovima\nžario bih, palio, i sve izdržao\ni svemu se odupro golim udovima!\n\nKad bih znao da bih sto ispod stopala\nsam ćušnuo i sam omču izmakao:\nVečnosti bi se moja duša dokopala\ni moj dželat bi za mnom zaplakao!\n\nAl' bojim se da bih počeo da molim\nda plačem, klečim i sve da izdajem,\nda bih sačuvao samo život goli,\nna sve da pljunem, na sve da pristajem!"
  },
  {
    "id": "768",
    "title": "Kad dođeš u bilo koji grad",
    "author": "Matija Bećković",
    "content": "Kad dođeš u bilo koji grad\na u bilo koji grad se dolazi vrlo kasno\nkad dođeš vrlo kasno u bilo koji grad\nako taj grad slučajno bude Valjevo\ngde sam i ja došao\ndoći ćeš putem kojim si morao doći\nkoji pre tebe nije postojao\nnego se s tobom rodio\nda ideš svojim putem\ni sretneš onu koju moraš sresti\nna putu kojim moraš ići\nkoja je bila tvoj život\ni pre nego što si je sreo\ni znao da postoji\ni ona i grad u koji si došao.\n\nKad dođeš u bilo koji grad\nodakle bilo\niz Veljeg Dubokog ili Kolašina\nili niotkud sasvim svejedno\nkad odeš od svoje kuće\nbilo kuda\nsamo da što pre odeš\ni dođeš u bilo koji grad\nrecimo u Valjevo\nkad god da dođeš\ndoći ćeš vrlo kasno\njer se dugo putuje\ndok dođe u tvoj život\ni tu se zauvek zaustavi\nona koja je prema tebi krenula\niz velike daljine\nodnekud iz Ruskoga Jerusalima\nsa Kavkaza iz Pjatigorska\nu kome nikad nije bila\ni zvala se kako se zvala\nrecimo Vera Pavladoljska\ni izgledala kako je izgledala\nkako više niko na svetu ne izgleda.\n\nkad dođeš u bilo koji grad\na u bilo koji grad se dolazi vrlo kasno\njer gradovi su uvek daleko\ni u njih se dolazi iz daljine\na svako putovanje se oduži\njer svi misle jedino o povratku\nmada povratka nema\na ko god odluči da putuje\nmora krenuti jednog dana\na kad god krene\nkrenuće u ono doba\nu koje uvek neko kreće od kuće\nobično u nedelju\nkad si i ti krenuo\na kad god je nedelja\nnajčešće si u nekom drugom gradu\na u kojem god budeš\nrecimo u Valjevu\nbiće to jedini grad\nu kome si oduvek bio\na čim si čuo njeno ime\ni pre nego što si je sreo\noduvek si je znao\ni voleo već vekovima.\n\nKad dođeš u bilo koji grad\na u bilo koji grad se dolazi vrlo kasno\nkad dođeš vrlo kasno u bilo koji grad\nako taj grad slučajno bude Valjevo\ndoći ćeš korakom koji dvostruko odjekuje\ntvojim i batom još nekoga\nko s tobom putuje\ni glas mu ide po vetru\nu dan neobičan za to doba godine\nda ni sam nećeš biti siguran\nni koji je to grad\nni koje su tvoji koraci\nsamo ćeš poznati onaj glas\nkoji ne ide po vetru\nnego se javlja u tebi\nu dan neobičan za to doba godine\nkad nije ni bilo vreme da budeš u Valjevu\nu koje si došao kao neznanac\nne znajući nikoga\nni grad ni Veru Pavladoljsku\nni da se zavole najviše\noni što se znaju najmanje.\n\nKad dođeš u bilo koji grad\na u bilo koji grad se dolazi vrlo kasno\nkad dođeš vrlo kasno u bilo koji grad\nsvet će postati uspomena na nju\ni neće biti ni jednog mesta na zemlji\ngde te neće sačekivati\nni ogledala u kojem je nećeš videti\nni plave kose koja nije njena\nni oblaka bez njenog svilenog osmeha\nzapamtio je prostor\ngora i voda\nonakvu kakvu si je prvi put video\nu bilo kojem gradu\nrecimo u Valjevu\nu Karađorđevoj ulici\nizmeđu Pošte i Suda\ni evo nailazi ono doba godine\nili tvoga života\nkad su sve žene ona\ni nose njenu glavu\nali ni jedna celu\na ona živi nepoznata među ljudima\nodmara se od tebe i svoga imena\nali ma gde živela i ma ko bila\nznaćeš da je to ona\ni da ne može biti niko drugi\njer nikog drugog na tvome svetu nema.\n\nKad dođeš u bilo koji grad\na u bilo koji grad se dolazi vrlo kasno\nkad dođeš vrlo kasno u bilo koji grad\nrecimo u Valjevo\nokružiće te deca kao svakoga pridošlicu\ni u celom gradu nećeš poznavati nikog\njer su svi otišli\ni s tim bi se nekako pomirio\nali niko se ne vraća\nsve je gotovo a još nikoga nema\nniti ima čvrstih obećanja\nda ćemo se ponovo sresti\ni to je ono što najviše zabrinjava\npa ipak čovek nije manje nego voda\npa voda ne umire\nniti je smrt nešto\nšto se na svetu događa prvi put\ni da živimo hiljade godina\nprošle bi kao jedna\njer godine su tu da dođu i odu\nali sve što je njino\nnije Vera Pavladoljska\nkoja ti je dala što ni sama nije imala\ni uvek bila pomalo u oblacima\ni u njih se konačno preselila\nali dok iko ikom čita ovu pesmu\nona se rađa sve svilenijeg osmeha\ni nema ništa sa grobljem i smrću.\n\nKad dođeš u bilo koji grad\na u bilo koji grad se dolazi vrlo kasno\nkad dođeš vrlo kasno u bilo koji grad\nsve će ti biti odnekud poznato\nkao poljubac već davan nekome\nu grad ko zna koji\nkad dođeš ko zna kad\ni ko zna otkud\niz Veljeg Dubokog ili niotkud\nsasvim svejedno\nsve će biti isto kao da nisi dolazio\ni da uopšte ne postojiš\njer proviđenje ne žuri\ni ništa ne zaboravlja\ni ne fali mu ni mašte ni ideja\nda sve poveže i ispuni\nkao što je pisano\nsamo ti ne bi bio isti\ni ništa ne bi bilo kao što jeste\nda je moglo biti kao što nije\njer postoji samo jedan grad\ni samo jedan dolazak\ni samo jedan susret\ni svaki je prvi i jedini\ni nikad pre ni posle nije se dogodio\ni svi gradovi su jedan\ndelovi jednoga jedinoga grada\ngrada nad gradovima\ngrada koji si ti\nprema kome svi idu\nda se sretnu sa sobom\ndobro je što si došao\nda se u to uveriš\nbaš u Valjevu\ni sretneš Veru Pavladoljsku\na čim si je video\noduvek si je voleo\ni unapred oplakivao rastanak\nkoji se zbio\npre nego što si je sreo\njer postoji samo jedan grad\ni samo jedna žena\ni jedan jedini dan\ni jedna pesma nad pesmama\ni jedna jedina reč\ni jedan grad u kome si je čuo\ni jedna usta koja su je rekla\na po svemu kako su je izgovorila\nznao si da je izgovaraju prvi put\ni da možeš mirno sklopiti oči\njer si već umro i već vaskrsnuo\ni ponovilo se ono što nikad nije bilo.\n\nKad dođeš u bilo koji grad\na u bilo koji grad se dolazi vrlo kasno\nkad dođeš vrlo kasno u bilo koji grad\nako taj grad slučajno bude Valjevo\ngde sam i ja došao\ndoći ćeš putem kojim si morao doći\nkoji pre tebe nije postojao\nnego se s tobom rodio\nda ideš svojim putem\ni sretneš onu koju moraš sresti\nna putu kojim moraš ići\nkoja je bila tvoj život\ni pre nego što si je sreo\ni znao da postoji\ni ona i grad\nu koji si došao."
  },
  {
    "id": "769",
    "title": "Kad sam je prvi put video",
    "author": "Matija Bećković",
    "content": "Radnici koji nikada nisu videli more\nkad je sretnu misle da je dan lepši no inače\nta žena taj gigant ta država u državi\nkad sam je prvi put video rekao sam:\nEto kako treba da izgleda prestonica jedne zemlje\nkoja ostaje bez svetla kad ona sklopi oči.\n\nJedina nevina žena koja rađa decu\nta djevuška visoka kao podzemna železnica\ni lepa kao da uopšte ne postoji\nnjenu sobu su razneli mirisi\nOna se šminkala i češljala\ni to je sve što je uradila za poeziju.\n\nZakleo sam se da ću prećutati njenu prošlost\njer ja sam rođen sa mnogo više prljavština\nno što ih je ona imala u životu.\n\nVeć nema u srpskom jeziku reči na koje se mogu osloniti\nsa kojim bih poredio njene oči i onda mirno spavao\nima jedna zemlja velika kao njena trepavica\nta neosvojiva Rusija koju je ipak lakše osvojiti\nod njenog poljupca koji mi je poslala telefonom\nzapalilo mi se uvo na pošti jednoga drugoga grada\nto famozno to zeleno to gorko uvo\nkoje je dugo stajalo kao antena na jednoj radio-stanici\notkidao sam ga i duboko u zemlju zakopavao\nali nije prestao da me poziva na telefon\nsvojom telepatskom azbukom svojim visećim mostovima.\n\nNa mome srcu kao na gramofonskoj ploči\nsnimila je sve što je rekla u životu\nnjene korake, njen smeh i njen kašalj\nnjena duga šaputanja sa ljudima koje ne poznajem\ngradove u kojima živomo vezuju naša pisma\nja ne znam za drugo nebo sem njenog kišobrana\nkad me ona voli ne znam od čega živim\nne jedem, zaboravljam da dišem i vrlo često umirem\nvisoko u nebu se setim da ne umem leteti\nprođem glavom kroz zid i vidim da sam pogrešio\ntad zviznem nogom mesec iznad grada\ni trčeći obilazim mesto gde ćemo imati\nsastanak za nekoliko dana.\n\nNjen najgori đak gutač ljubavnog plamena sa injem u ušima\ntumačim svojoj krvi njeno preteško gradivo\npun otpadaka kao golfska struja\nsilazim niz stepenice u zemlju\ni jedini ne znam za svoju tragediju\ntaj svirepi podtekst naše ljubavi\no suzo na jastuku\nuspomeno na pilota koji nikada nije sleteo\nizgubljen u vazduhu."
  },
  {
    "id": "770",
    "title": "Kada sam je drugi put video",
    "author": "Matija Bećković",
    "content": "Kad sam je drugi put video rekao sam:\nEno Moje Poezije kako prelazi ulicu.\n\nObećala je da će doći ako bude lepo vreme.\n\nBrinuo sam o vremenu, pisao svim meteorološkim stanicama\nSvim poštarima svim pesnicima a naročito sebi\nDa se kiše zadrže u zabačenim krajevima.\n\nBojao sam se da preko noći ne izbije rat,\njer na svašta su spremni oni\nkoji hoće da ometu naš sastanak,\nsastanak na koji već kasni čitavu moju mladost.\n\nTe noći sam nekoliko vekova strepeo za tu ženu\ntu ženu sa dve senke,\nod kojih je jedna mračnija i nosi moje ime.\nSad se čitav grad okreće za Mojom Poezijom\nkoju sam davno sreo na ulici i pitao:\nGospođice, osećam se kao stvar koju ste izgubili\nda nisam možda ispao iz vaše tašne?\n\nJa sam njen lični pesnik kao što ona ima i lične ljubavnike.\nVolim je više no što mogu da izdržim,\nviše od mojih raširenih ruku,\nmojih ljubavnih ruku punih žara punih magneta i ludila.\n\nMoj snu, kao asfalt izbušen njenim štiklama,\nnoći, za mene sve duža bačena između nas,\nona mi celu krv nesrećnom ljubavlju zamenjuje.\n\nMoje su uši pune njenog karmina,\nte providne te hladne uši to slatko u njima\nkad se kao prozori zamagle od njenog daha.\n\nKako je ona putovala pomerao se i centar sveta.\nPomerala se njena soba koja ne izlazi iz moje glave.\nSumo vremena, sumo ničega, ljubavna sumo,\njoš ne prestaje da me boli uvo\nkoje mi je pre rođenja otkinuo Van Gog,\nto uvo što krvari putujući u ljubavnim kovertama\nu staklenu zoru palu u prašinu,\nplivao sam što dalje ka pustim mestima\nda bih slobodno jaukao.\n\nPtico nataložena u grudima što ti ponestaje vazduha,\nradniče popodne na tuđem balkonu,\nveć dvadeset godina moj pokojni otac ne popravlja telefon,\nveć dvadeset godina on je mrtav bez ikakvih isprava.\n\nO koliko ćemo užasno biti razdvojeni i paralelni,\no koliko ćemo biti sami u svojim grobovima.\n\nJoš oko nje oblećem kao noćni leptir oko sveće\ni visoke prozore spuštam pred njene noge.\nMoje srce me drži u zatvoru i vodi pred njenu kuću\ngde su spuštene zavese nad mojom ljubavlju.\nTa žena puna malih časovnika sa očima u mojoj glavi,\ntaj anđeo, isprljan suncem list vode, list vazduha,\nljubomorne zveri oru zemlju i same se zakopavaju.\nO sunce nađeno među otpacima...\n\nZuje uporednici kao telegrafske žice,\nprevrću se golubovi kao beli plakati u vazduhu,\ni mrtve ih krila godinama zadržavaju u visinama\nkao što mene njena obećanja održavaju u životu.\n\nO siroče u srcu što ti brišem suze\nmoja nesrećna ljubavi razmeno đubreta\nstidim se dok je ljubim kao da sam sve to izmislio.\n\nKuća, ništavilo na svim prozorima,\nsve je dignuto u vazduh.\n\nSamo se još nesrećni pesnici kurvinski bave nadom."
  },
  {
    "id": "771",
    "title": "Lažne mi puteve",
    "author": "Matija Bećković",
    "content": "Lažne mi puteve pod noge poturaju.\nLažne mi reči u usta guraju.\nPun mi je život, laži pune uši.\nDo grla u strašnoj laži što me guši.\n\nSve što je moje lažni prizvuk ima.\nSve što je moje ko da je od dima.\nLaž je podržana lažnim svedocima.\nI istina nigde nikog ne zanima.\n\nKako da izdvojim laž iz tog što dišem.\nKako da ne lažem u tome što pišem.\nKad me lažima kao pticu pune:\nKo i druge laži moja glava trune."
  },
  {
    "id": "772",
    "title": "Mala Vera",
    "author": "Matija Bećković",
    "content": "Jedino još rade telepatske veze\njedino još stižu pisma bez adrese\njedino je nisam učio da pati\njedino joj moje mane nedostaju\n\nNjeno lice je snimak njenog srca\nnjen ukus sam zauvek otrovao\nnjeno srce drži sveću dok ja pišem\nu mene uviru stene kao vode\n\nMoj grob je avion srušen u prašumi\njači sam od nje jer sam mrtav\nčemu me ona uči videće se\nako se ponovo jednog dana rodim\n\nMoje srce je njen mikrofon\nneka zver trune i svetli u visini\nposle nje dišem kao posle kiše\ni izdvajam nešto drugo iz vazduha\n\nJa sam slao u školu njene uši\nja sam joj davao časove iz očaja\nja živim da bih objasnio našu vezu\nako ona postoji nemam šta da kažem\n\nOna je lepa kao umiveni rudar\nona sa mnom vara svoje ljubavnike\nzbog nje su radnici subotom u novim odelima\n\nViše od svega čist vazduh joj liči\nona kaže mojoj zvezdi: Blago tebi\nizrezujem njene oči iz ničega\nona misli da je varam kada dišem\n\nTrovao sam se njenim mesom kao bakrom\nona spava kao da ume da se budi\ni najgušće šume čita kao vodu\no visoka ptico gde doseže moja misao\nšta li sam crtao majci u utrobi\n\nKako se skuplja pod noktima zima\ni jezik smeta da kažem šta hoću\npovraćam kamenje i pijem mastilo\ni padam pod svojim srcem posle svega\ngrom se u vodu odronjava, gospodjice\n\nPripalite mi na čelu cigaru\nvesti su u dubokoj vodi zakasnile\nzvezda se u sluhu topi kao sapun\nneko bilje me na telefon zove\notkad nosim grumen soli mesto srca\n\nO ptico najdalja tačko u potiljku\ntom čudu od deteta sa srcem od slame\nne sećam se više šta sam obećao\nda ću stvoriti od trideset slova\n\nMoje uši davno u svemir odoše\nsad se lepe za njih kao za promrzlo gvožđe\nptice što se vole i traže u jeziku\n\nGrafički radnici složite moju dušu kao svoju\npripitajte vrapce o našoj ljubavi\npoezija čeka da nestane od mastila\npa da se javi neometana i slobodna\n\nSunce je jedini živi svedok svih vremena\nnečista dušo sa sobom u neslozi\nstradale su i malo veće ptice\ndok je vreme ovu školu izučilo\n\nOna me sada crta po sećanju\nona čeka pismo koje su ukrali\nona nema pojma od čega se živi\nkad odem pod zemlju sve ću joj priznati\n\nKad ona reč uzme biće i kraj sveta\nnamesto snega padaće pepeo\nrasejan ću ući u istoriju\nzaboravljajući i dobar dan da kažem."
  },
  {
    "id": "773",
    "title": "Na strašnoj vatri",
    "author": "Matija Bećković",
    "content": "Na strašnoj se vatri tvoj Bećković peče,\nobale mu se baciše u vodu,\nu njegovu glavu sručilo se veče,\non te voli, i tako izgubi slobodu.\n\nNe pominje te, ali misli na te,\nkao što klupe ćutke za drvećem pate.\nMlad je i čini se da mu se još glava\nnegde iz utrobe majke odmotava!\n\nOn moli ludaka da ga savetuje,\non se zverima i vodi ispoveda,\non od kamena mudrost pozajmljuje,\nkleknuo bi na zemlju, ali mu se ne da!\n\nOn te treba i žudi kao gluvonemi -\nreč što mu se srcem potuca i mota,\nkad ga ućutkaju i kada zanemi,\ntvoje oči biće usred njegog života."
  },
  {
    "id": "774",
    "title": "Otkad glavu pomolih iz majke",
    "author": "Matija Bećković",
    "content": "Otkad glavu promolih iz majke\nga se samo sklanjam od bezumne hajke.\n\nUmesto da sam na dugačkom štapu\notud prvo isturio kapu\n\nI dok potroše uk ispamećenja\nodlagao muku svog rođenja.\n\n(Da nisam gologlav i goloruk bio\njoš bih se u majci ko u rovu krio.\n\nA moj štap i kapa od veka do veka\nstigli bi u ruke poslednjeg čoveka.)"
  },
  {
    "id": "775",
    "title": "Slamka",
    "author": "Matija Bećković",
    "content": "U onoj noći s petka na subotu\nsudnjega časa u tvome životu\nčistaja djevo i najređi cvetu\nposlednje što si ti od mene čula\nbilo je: „Volim te najviše na svetu!“\n\nAli na čemu bi onaj što ne ume\nviše živeti održao sebe\nda mu na usnama što se ne dvoume\nne dodade slamku i reč\n„I ja tebe!“"
  },
  {
    "id": "776",
    "title": "Sonet",
    "author": "Matija Bećković",
    "content": "Orfeju gorki gori tvoja frula\npokreće predele pepela i pića\nu sedam rupa grob sedam vlašića\nsvira kroz uštap slavu mog rasula.\n\nVrt crnog cveća pod pepelom cveta\nžestoka ustoka tamni jug ispira\nu tuđini tugi grob mog oca svira\nu zarazne trave iza celog sveta\n\nO Bože me večeras u polju\nkada odsvira moju gorku bolju\ni pepeo me ispuni do lica\n\npogodio metak lutalica\nšto od iskona bez zvuka i puta\nza nekim čelom po Srbiji luta"
  },
  {
    "id": "777",
    "title": "Suza na pučini",
    "author": "Matija Bećković",
    "content": "I\nNestajem u podne kad ona gubi senku\no saće od crnog mleka u ušima\nsva prašina neba nedostojna njenog pudera\nona mi daje otrova u poljupcu\n\nTa kurva to slatko đubre koje volim\nali ne smem da priznam jer će me ostaviti\no zvezdo proslavljena na račun noći\no moje lice oprano suzama\n\nOrao koji propada niz provaliju u vazduhu\npre zemlje neće ništa dodirnuti\nduboke su svi stvari dok padaju\nkao ptica koja putuje kroz kamen\n\nLjubi dok pogledaš srcu dok te izda\ndok izučiš školu koju citiram\no ružni snovi gde se sastajem sa biljem\nu dvoličnosti se čuva pravo lice\n\nII\nKo tebe zavoli taj će zakasniti\nda se na vreme leči i da se ponovo rodi\nti koja mi se privikavaš kao plivaču voda\nrazjedajući rane gorkom solju\n\nOgromni materijali za jednu pesmu\ntaj nered u snu preveliki za moju glavu\njedan ludak tvrdi da te više voli\nzemlja će se okretati dok padnemo u nesvest\n\nJezik siromašan pred njenim očima\nmoje metafore kao njene ogrlice\ni minđuše u njenom uvu od sedefa\nžar ludaka iskorišćen kao gorivo u raketama\n\nO crni dane osvetljen snegovima\nkao ulovljen na svoju krv patim\no crna ptico namenjena nebesima\numesto duše umesto formule\n\nNapisani slavuji prevrtljivi i dvolični\nrade insekti kao zveri u mraku\ndok se liftom spuštam u njeno crce\ni moja krv slazi na mraz ispod nule\n\nIII\nBiljke se guraju da prodru na vazduh\nuzalud je čupam iz duboke senke\njedno drvo mi daje transfuziju krvi\ni uši gore kao dva plamena\n\nŠumo gde ću stići odjeke svoga glasa\npljušte ptice kojima se umivam\nnezdrav plamen se povija u srcu\ndušo zagađena pogrešnim lečenjem\n\nSlavuj se u srcu lomi kao suza\ndok ja slavim svojim nedostacima\ni cvet okreće vreme naopako\nbojim se da je sanjam dok je gledam\n\nRaspada se zvezda ta rana vazduha\ni namesto nje se pojavljuje rupa\nona se prolepšava da bi mi prkosila\nslična belom drvetu u vodi\n\nVodo duboka kao netalenti\njedan živac drži higijenu u poeziji\nstaze u parkovima imitiraju puteve\ni reč nas uzgred odvodi u budućnost\n\nIV\nOno što preko noći preduzimam\nkada me pre pisanja svrbe prsti\nkao ptica nepobeđena pepelom\nkrst na grobu se suprostavlja vetru\n\nKad zajedno s vodom isparavaju zvezde\ni rane hladi alkohol koji vetri\nmogu biti profesor svojim dušmanima\nkoji noćas strepe da nešto ne napišem\n\nRđaju meridijani u bistrim vodama\ni kao zlatni konci pucaju u ledu\nmoja krv se bavi zabranjenim poslom\ndok zvezde tamu lažno predstavljaju\n\nO dragi ljudi u njenom životu\nostaće zakopani u mojim ustima\nmoje kameno srce u zemlji kao dukat\nodoleće vlazi i ljubavnoj infekciji\n\nNesrećne ptice se leče visinama\no zlato što iznutra prolepšavaš zemlju\ndok razvode struju iz moje ljubavi\nšto je meni rekla kao da je zakopala\n\nJer šta sam ja u njenom životu\nona je pročitala moju tamu kao bukvar\ndok goni svoju senku oko sveta\ni moja krv crta ono što napišem\n\nV\nVoda pod zemljom ključa kao staklo\nto kopile ostavljeno na ciči\nako prebrodi opasnost biće darovito\njer ne spava seme pod zimu posejano\n\nJednom će se trijumfalno vratiti pod zemlju\nda priča mrtvacima šta je čulo\no novim lekovima protiv umiranja\nljubavna konfuzijo sa svačim u vezi\n\nKada se iscrpe ljubav iz jezika\nkada se srce otkine kao suza\nkada se sunce strese sa drveća\nnjena lepota će postideti svet\n\nZaklan od ptice ležim u svojoj glavi\nsvete lepo savetovan nepogodama i olujama\no uši izrasle na mom srcu\nkoji vetar puni pokislim zverima\n\nOgromni propeler se okreće u glavi\ndozvolite i mrtvom da je gledam\nmoji tužni dani su u njoj zadržani\no lasto elegantna kao rečenica\n\nNići će trava iz naše postelje\nsteno zasejana sa krvnim slikama\nkad sam na svoje ruke ljubomoran\nja prožderem stenu, ona zovne policiju."
  },
  {
    "id": "778",
    "title": "Udvaranje u Kolašinu",
    "author": "Matija Bećković",
    "content": "Volite li jake mladiće devojčice\ngravirane snage slanim suncem\nsa srcem u kolu struje koji mogu\nda neutrališu električne šokove\nsa radioktivnim očima i mozgom\n\nMladiće ružnoga lica sa mnogo belega po telu\nkoji nisu belezi već kapisle\nsa alkoholom u mišićima koji nije\nalkohol i nije nijedno piće\n\nMladiće koji vide ono što su čuli\nznaju nacrtati ukus mesa zvezde\nne znaju kad lažu ne umeju da spavaju\nnespretni se svojim mesom naslađuju\nnjihove ruke zrače njihova nespretnost zvuči\ngrizu se iznutra a mogu ako to hoćete\nda izvedu za vas jedan sportski program\nleteći iks minuta kroz vazduh i kroz pamet\nne pomičući se s mesta\nu noći koja obećano sunce očekuje\n\nMladiće koji nemaju sluha ali zato\nnaglas ćute onog što unutra peva\nsa rvnim zrncima koja svrbe i golicaju\ni venama do vrha napunjenim dinamitom\n\nMladiće koji cele mesece provode roneći\ni plivajući ispod zemlje nikako ne izlazeći\n\nAko volite mladiće koje nešto muči\nkoliko ste me voleli kad ste me prvi put videli\nako volite sebe u kojima ima globus\nmladiće koji vas podjendnako vole\nuspomenama odbrambenim zrncima i rukama\nkoji ne znaju kako će izaći iz sveta ali znaju\nda poseduju moć hipnoze i moć fiks-ideja\n\nMladiće koji vas mogu dugo voditi kroz svoje glave\nzadovoljni što ništa od svega toga ne razumete\nmladiće čiji glas može da se kuje\nu krupne medaljone i ogrlice\nkao porculan što se lepo lomi\nsudaranjem belutka u grlu grlice\n\nMladiće čije je cela jedna strana inficirana\npucnjevima devet zora u lukama\ni rakijama sa ognjene zemlje\nkao drljačom niz telo u proleće\n\nAko volite pomerene snage i negativna čula\nduge tunele izbušene glavom\nkroz kamenolome i kroz grmljavine\nvozove koji jure iz srca i uspomena\nmladiće koji puše živce piju struju\nili želite znati koliko mogu da viknem\nu kanjonu Tare kod Kolašina\ndok poneki mesec sija\ni stub svetle kiše pljušti samo na jednom mestu\npolako se pretvarajući u drvo\n\nAko volite mladiće zapaljene kose na glavi\nsa ogromnim volanom u glavi i ramenima\n\nAko volite ako volite ako volite\n\nNe ćutite devojčice\nne kockajte sa mnom u Valjevu sada kiša pada\nove rudne rečice sloj po sloj me kradu\ni moje srce ode u zlatne strugotine\n\nAko volite poljubce kao plotune u ušima\nmladiće o čijim sam sudbinama pevao\nčije telo traži jedan metak lutalica\nprekinite me jer počeću govoriti čistu vatru\ni nijedan jauk vam neću moći pokloniti."
  },
  {
    "id": "779",
    "title": "Vera Pavladoljska",
    "author": "Matija Bećković",
    "content": "Lukavica je htela da me nadlukavi\npunio se mesec u avgustu kao lokva\nispaljivane pune duge preko jezera i glava\nna radilištima u rudnicima boksita\nubeđivao sam nepoznate ljude\nu tvoje ime\nVera Pavladoljska\n\nGrešile su pijane ptice u prostoru\nprepelica je kljunom gore okretala\nsvest je mrčala među liticama\ngonjen točilima kršima i gubom\ndo grla u živom blatu mislio sam\nkoliko si me volela\nVera Pavladoljska\n\nMrak je u mraku sjao kao životinja\ngrom u lancima čamio za brdima\nmolio sam za sluh fizičkih radnika\ndivio se njihovom surovom apetitu\nzaklinjao jednog gluvonemog mladića\nda izgovori tvoje ime\nVera Pavladoljska\n\nCeo dan u nebu izgoreo mesec\npod lažnim imenom leči svoj pepeo\nu mrčavi među dvojnicima\ndok muzika sneg u uši ubacuje\nkleo sam se u obe ruke naročito desnu\nda te nisam voleo\nVera Pavladoljska\n\nUdvarao se nepoznatoj devojci\nu kanjonu Tare kod Kolašina\ngovorio istine na svim jezicima\nžario i palio da ih poveruje\ndok je ćutala sećao sam se\nda si mi najkrupnije laži verovala\nVera Pavladoljska\n\nPevao je slavuj sa grlom grlice\nsve na svetu me na te podsećalo\nhvalio sam se da si luda za mnom\ncela plaža da ti se uzalud udvara\nkako te teram da ideš iz glave\ni kako nećeš\nVera Pavladoljska\n\nKulo crnog žara pod slepim očima\nzarazna zvezda sve i svašta saždi\ndok mi se padobran nije otvarao\ni kad sam u zavičajne bezdane padao\npričali su da te zovem iz sveg glasa\nal nisam priznavao\nVera Pavladoljska\n\nRonio u najdublje bežao u gore\nda te glasno zovem da niko ne čuje\nbio sujeveran — pitao prolaznike\nkako tvoje lice zamišljaju\nčeznuo da ceo dan prolaziš kraj mene\npa da se ne okrenem\nVera Pavladoljska\n\nNa ljubavnoj promaji između dve zvezde\nnevidljivi uhoda ima nešto protiv\nžeđ za rakijom je slična fantaziji\nu teretnom kamionu koji juri snegu usred leta\nbile su sve usne nepismenih žena\npo ugledu na tvoje\nVera Pavladoljska\n\nPo nevremenu sam lovio na ruke\nmed zlatnih meridijana u vodi\nopisivao oči jedne žene mesec dana\nu vozovima bez reda mnoge saputnice u prolazu\nubedio da su mi sve što imam u životu\nmisleći na tebe\nVera Pavladoljska\n\nPita za mene metak lutalica\nsada me pogrešno traži oko zemlje\nvučen tajnim magnetom mog čela\nnapija mesec da prokaže gde sam\nzlostavlja mora, kuša vazduh i podmićuje\nti ćeš me izdati\nVera Pavladoljska\n\nTraje monotona biografija sunca\nsve sijalice gore usred dana\nslovoslagači su srećni dok ovu pesmu slažu\nvazduh ne shvata da sam sebe bombarduje\njedan od vlašića sklon je porocima\ni jedni i drugi vetrovi te ogovaraju\nnekoliko država tvrdi da si njina\nti si na svoje ime ljubomorna\nkablogrami se u dubokoj vodi kvare\nniko ne zna gde su slova tvog imena\nu mrtvim i lažnim jezicima u pogrešnim naglascima\nu rukopisu zvezda po nekoj samoj vodi\nko će uhvatiti sjaj samoglasnika\nkoje ptica kuka\nVera Pavladoljska"
  },
  {
    "id": "780",
    "title": "Voda u cevima",
    "author": "Matija Bećković",
    "content": "Voda u cevima što struij vodovodom\nčezne li za rekom i njenom slobodom?\n\nA reke koje još teku ka moru\nčeznu li da se vrate ka izvoru?\n\nI cvet što svoju semenku proslavi\npati li što se sam u polju plavi?\n\nA duvansko lišće koje sada puše\nvidi li u dimu trag zelene duše?\n\nSve što se nadmaši i što nešto posta\nčezne li što negde u senci ne osta?"
  },
  {
    "id": "781",
    "title": "Čekanje",
    "author": "Milan Rakić",
    "content": "Čekam u senci jednog starog duda\nda mesec zađe i, skrivena tamom,\npo uskoj stazi što kroz noć krivuda,\nda siđeš k meni čežnjivom i samom.\n\nČekam, a lenjo prolaze minuti,\ni sati biju na tornju daleko.\nVeć zora sviće, blede mlečni puti,\na ja još čekam, - i večno bih ček'o!\n\nO, šta je to što mene veže sada\nza jednu put, za jedan oblik tela,\ni što mi duša zatreperi cela,\ni sva nemoćna izdiše i pada,\nkad me se takne jedna ruka bela!\n\nI sav zasenjen pred čudesnim sjajem\nlepote tvoje, slab, bez jednog daha,\nkao da svakog časa život dajem,\nprilazim tebi pun pobožnog straha,\n\nposrćem, klecam, dokle me privlače,\nko provalija tamna i duboka,\ni dok se strasnim prelivima mrače,\ntvoja dva crna neumitna oka..."
  },
  {
    "id": "782",
    "title": "Čežnja",
    "author": "Milan Rakić",
    "content": "Danas ću ti dati, kada veče padne,\nu svetlosti skromnoj kandila i sveća,\nu čistoti duše moje, nekad jadne,\nčitavu bujicu proletnjega cveća.\n\nU sobi će biti sumrak, blag ko tvoje\nsrce, sumrak stvoren da se dugo sanja.\nNa oknima svetlim zablještaće boje\nu taj sveži trenut prvoga saznanja...\n\nSve će biti lepše, sve draže i više,\nnoć koja se spušta, svet što mirno spava,\ndugo mrtvo polje na kome miriše\nkržljava i retka u busenju trava.\n\nI tako kraj cveća ostaćemo sami...\n- Proliće se tada, kao bujne kiše,\nstidljivi šapati u blaženoj tami,\ni reči iz kojih proleće miriše..."
  },
  {
    "id": "783",
    "title": "Dalida",
    "author": "Milan Rakić",
    "content": "Ko pečat sam te metnuo na srce,\ni kao pečat na mišicu svoju;\ni sve sam dao, i, po ljutom boju,\nhladnokrvno sam pokopao mrce.\n\nI duša moja nije htela znati\nza tajnu grižu i osećaj stida,\nni da l’ ćeš biti dobra kao mati,\nili si stara, večita Dalida.\n\nVladaj nad mojom dušom, moćno dete,\nsa rascvetanim ružama u kosi,\ni vlast nek tvoju ništa ne omete,\nni bol, ni plač, ni reč što milost prosi.\n\nU mojoj duši uvek mesta ima\nza pun zaborav, za sve što će redom\nnavaliti na mene kao plima,\ni sve, zbog tebe, zameniti bedom.\n\nPa što se plašiš i ustežeš? Znam te!\ncaruj ko uvek, caruj prema sebi,\nti, despotice, što te večno pamte;\nda nisi takva — voleo te ne bi’!"
  },
  {
    "id": "784",
    "title": "Dolap",
    "author": "Milan Rakić",
    "content": "Ja znam jedan dolap. Crn, glomazan, truo,\nstoji kao spomen iz prastarih dana.\nNjegovu sam škripu kao dete čuo.\nStara gruba sprava davno mi je znana.\n\nJedan mali vranac okreće ga tromo,\nmalaksao davno od teškoga truda.\nVuče bedno kljuse, sipljivo i romo,\nbič ga bije, ular steže, žulji ruda.\n\nVranče, ti si bio pun snage i volje,\ni dolap si stari okretao živo.\nTešila te nada da će biti bolje;\nmlad i snažan, ti si slatke snove sniv'o.\n\nAl' je prešlo vreme preko tvoje glave,\niznemoglo telo, malaksale moći;\npoznao si život i nevolje prave,\ni julijske žege i studene noći.\n\nO, kako te žalim! - gle, suze me guše, -\noličena sudbo svih života redom,\ntebe, braću ljude, i sve žive duše,\njednake pred opštom neminovnom bedom.\n\nPodne. Ti bi vode. Ko će ti je dati?\nTu kraj tvojih nogu žuboreći teče.\nAli bič fijukne... Napred, nemoj stati,\ndok ne padne najzad spasonosno veče.\n\nPodne. Ti si gladan. Ti bi trave hteo;\nsvuda oko tebe buja trava gusta,\ni mirise njene ćuv donosi vreo.\nAli bič fijukne. Zbogom, nado pusta!\n\nTi si, kao i ja, od mladosti rane\nosetio opštu sudbu što nas gazi,\ni gladan i žedan provodio dane\nsve u istom krugu, sve na istoj stazi.\n\nTi si, kao i ja, na julijskoj žezi,\ndok žubori voda kraj tebe u viru,\nsanjao o sreći, nagradi, i nezi,\nsanjao o dobrom, zasluženom miru.\n\nO, ko zmija ljuta košuljicu svoju,\nostaviti bedu, nesreću i zlobu,\ni udarce biča stečene u znoju,\ni svemoćnu podlost i opštu gnusobu!\n\nPusti snovi! Napred, vranče, nemoj stati,\nne miriši travu, ne osećaj vir;\nnagradu za trude nebo će ti dati:\nmračnu, dobru raku, i večiti mir!"
  },
  {
    "id": "785",
    "title": "Dragim pokojnicima",
    "author": "Milan Rakić",
    "content": "Verujem da negde van našega kruga,\nvan granica zemlje kržljave i sive,\npod večitim sjajem nepreglednih duga\nvaše drage duše kao nekad žive.\n\nAli često puta moju dušu plavi\nneumitna sumnja. Ja drhtim i strepim,\nda li ste ma gdegod, krivi ili pravi,\nu stranama crnim ili večno lepim.\n\nJer vas nikad nema u danima tuge,\nkad nam srca strepe i sudbe se plaše,\nda nam date, dobre nekadanje druge,\nsve milosne reči i utehe vaše.\n\nZar vi, drage duše, bez suze u oku,\nbez bola, gledate sudbu našu krutu,\nočajanja naša i bedu duboku,\ni lutanja duga na kratkome putu;\n\nIl' vas tamo gore grube neke sile\nstegle, i ne dadu ni reči ni dela,\nstvarajući od vas, duše moje mile,\njadne Prometeje bez poleta smela!\n\nO, ako je tako, drage duše, ako\nvi živite sada za večito vreme\nnepomične, hladne, nemoćne, i neme,\n- vaš je drugi život strašniji no pako ..."
  },
  {
    "id": "786",
    "title": "Iskrena pesma",
    "author": "Milan Rakić",
    "content": "O, sklopi usne, ne govori, ćuti,\nostavi misli nek se bujno roje,\ni reč nek tvoja ničim ne pomuti\nbezmerno silne osećaje moje.\n\nĆuti, i pusti da sad žile moje\nzabrekću novim, zanosnim zivotom,\nda zaboravim da smo tu nas dvoje\npred veličanstvom prirode; a potom,\n\nKad prodje sve i malaksalo telo\nponovo padne u obicnu čamu,\ni život nov i nadahnuće celo\nnečujno, tiho potone u tamu,\n\nJa ću ti, draga, opet reći tada\notužnu pesmu o ljubavi, kako\nčeznem i stradam i ljubim te, mada\nu tom trenutku ne osećam tako.\n\nI ti ćes, bedna zeno, kao vazda\nslušati rado ove reči lažne,\ni zahvalićes Bogu što te sazda,\ni oči će ti biti suzom vlažne.\n\nI gledajući vrh zaspalih njiva\nkako se spušta nema polutama,\nti nećes znati šta u meni biva,\nda ja u tebi volim sebe sama,\n\nI moju ljubav naspram tebe, kad me\nobuzme celog silom koju ima,\ni svaki živac rastrese i nadme,\ni osećaji navale ko plima.\n\nZa taj trenutak života i milja,\nkad zatreperi cela moja snaga,\nneka te srce moje blagosilja,\nal' ne volim te, ne volim te, draga!\n\nI zato ću ti uvek nešto reći: ćuti,\nostavi dušu nek spokojno sniva,\ndok kraj nas lišđe na drvetu žuti\ni tama pada vrh zaspalih njiva."
  },
  {
    "id": "787",
    "title": "Jasika",
    "author": "Milan Rakić",
    "content": "Nad krovovima nebo sivo,\na izmaglica vlažna luta\ni ko prozračno meko tkivo\npokriva pravce moga puta.\n\nNa omorini ljudi, zveri,\ni bilje, sve se mrtvo čini.\n- Jasika jedna tek treperi.\nJasika tanka u visini.\n\nTreperi samo, o jasiko!\nTaj tamni nagon što te kreće\nrazumeo još nije niko,\nrazumeti ga nikad neće.\n\nNo on za mene sada znači\ntaj neumitni život što se\nnikada jošte ne pomrači\ni koji mutne struje nose.\n\nPobednik večni, uvek čio,\nizvan dobroga i van zloga,\ndanas ko juče što je bio,\njači od smrti i od boga.\n\nTreperi samo, o jasiko!\nGledam te s čežnjom i sa tugom.\nNa bolove sam davno svik'o,\nsa jadom živim kao s drugom.\n\nI kad na život mislim ceo,\nkoji je bio što je sada,\nna moju dušu ko crn veo\nogromna, teška senka pada.\n\nNo ko pauka što za mrežu\nvezuju tanki konci oni,\ndrhtaji tvoji mene vežu\nza večni život od iskoni.\n\nI u dnu tužne duše moje,\nko nagoveštaj nove vere,\nveselo kao lišće tvoje,\nnagoni tamni zatrepere..."
  },
  {
    "id": "788",
    "title": "Jenoj pokojnici",
    "author": "Milan Rakić",
    "content": "Oskudna priroda rodnoga ti kraja,\nkržljava i bona, bez sunca i maja,\ngde mrtvilo hladno kao avet dira,\nnek da tvojoj duši blagotvornog mira.\n\nU poljima snežnim rođene ti grude,\nu hudome grobu pod ubogom jelom,\nspavaj! Nek ti zemlja nežna majka bude,\ntruni, dobra dušo, u pokrovu belom.\n\nI fijukom setnim nek ti vetar poje\nuspavanku večnu kroz prostrane ravni,\na gavrani crni u suton će tavni\nzagraktati tužno kraj grobnice tvoje.\n\nStradala si dugo. Odmori se, ćuti,\na ja ću ti draga doći izdaleka,\nu močvarnu jesen, kad lišće požuti\ni priroda bolna na smrt svoju čeka.\n\nA posle će tiho, ko lišće sa grane,\nu zaborav pasti spomeni po redu,\ni zaboraviću prohujale dane,\ni negdašnju sreću, i današnju bedu, -\n\nSve i snežna polja nepregledna.\nI malenu humku pod ubogom jelom,\ni ljubav ti čednu i beskrajnu.... Spavaj,\ntruni, dobra dušo u pokrovu belom."
  },
  {
    "id": "789",
    "title": "Kao bajka",
    "author": "Milan Rakić",
    "content": "Hteo bih jednu noć kad mesec kunja,\nplačevan, kržljav, bez sjaja i boje,\na zemlja ima setan miris dunja\nšto mesecima u prozoru stoje;\n\nI sve da bude tužno, sve da bude\nkao da svuda ječe bolna deca,\nrastapaju se čežnje kao grude,\ni sve kroz suton prigušeno jeca;\n\nPa kad na mene padnu usne tvoje,\nda zajecamo i mi, obadvoje...\n\nHteo bih jednu noć venčano belu,\nprovidnu, svetlu, svu u mesečini,\nda nezemaljski izgled da tvom telu,\ni svakoj stvari, i da mi se čini\n\nKo bajka da je, da to nije java,\nda s mesečinom sve se stapa sada,\ni neosetno gubi se i pada,\ni sve nestaje, i sve isčezava,\n\nPa kad na mene padnu usne tvoje\nda isčeznemo i mi, obadvoje..."
  },
  {
    "id": "790",
    "title": "Kondir",
    "author": "Milan Rakić",
    "content": "Počuj, draga, reči iskrene i jasne\njedne bolne duše, tvojoj duši prisne,\npre no oluj stigne i grom strašni prasne,\ni nemirno srce najedanput svisne,\npočuj ove pesme uzaludno strasne.\n\nPre odsudnog boja ja ti nisam dao\nkoprenu, ni burmu, ni azdiju, kao\nstarinski junaci, po čemu ćeš mene\npomenuti kada stigne udes zao\ni zapište deca i zaplaču žene.\n\nSad na razbojištu leži leš do leša.\nPlemići i sebri. Leži strašna smeša.\nNoć se hvata. Samo munja katkad blisne.\nDok poslednje žrtve stari krvnik veša,\nnepregledna hrpa ranjenika kisne...\n\nHoće li me naći među njima tvoje\nbistre oči, draga? Hoće l' iz kondira,\nko preteča skromna večitoga mira,\npasti kap na rane što zjape i gnoje?\nHoće l' pasti kaplja što bolove spira?\n\nČekam. Nigde nikog. Svetlost dana gasne.\nNoć prosipa tamu i časove kasne,\nni zvezde na nebu da za trenut blisne.\n- Čekam. Nigde nikog. Uz vapaje glasne\nnepregledna hrpa ranjenika kisne..."
  },
  {
    "id": "791",
    "title": "Lepota",
    "author": "Milan Rakić",
    "content": "Jest, nema na tebi nijednoga dela\nda se mome oku mogao da skrije,\nnijednog prevoja blistavog ti tela\nda se moj poljubac na nj spustio nije.\n\nZnam te tako dobro: u rastanka čase\nti preda me stupaš sva sjajna i živa,\nznam kada će suze oko da ti kvase,\nznam kad ti se duša miloštom preliva,\n\na kad u njoj nosiš svu toplinu Juga...\nPa ipak si svakog dana nova meni,\nuvek nova, uvek tako čudno druga,\ni nikada slična jučeranjoj ženi.\n\nTa moć tvoja čudna zaslepljava mene\nraznovrsnim sjajem, mirisom, i bojom.\n- Oh, budi jedanput ko i druge žene,\nda odahnem najzad pred lepotom tvojom!..."
  },
  {
    "id": "792",
    "title": "Ljubavna pesma",
    "author": "Milan Rakić",
    "content": "Šume bokori cvetnog jorgovana,\ni noć zvezdana treperi, i žudi\nza bujnu ljubav, svetu bogom dana.\nDok mesečina nasmejana bludi,\nšume bokori cvetnog jorgovana.\n\nU taku noć je požudnu i strasnu\nIzolda nekad čekala Tristana.\nBude se groblja uz kuknjavu glasnu\ni sećaju se prohujalih dana.\nU taku noć je požudnu i strasnu,\n\nnoseći sobom lestvice od svile,\nstarinski vitez, pun vere i nade,\nhitao zamku svoje verne Vile,\ni pevao joj strasne serenade.\nStarinski vitez, pun vere i nade!\n\nŠumi, o noći prohujalog doba!\nU srcu nosim nekadanje ljude.\nPovorke bele dižu se iz groba,\ni sa mnom ljube, čeznu, strepe, žude!\nŠumi, o noći prohujalog doba.\n\nStrasno i žudno! Ona mene čeka\nko nekad plava Izolda Tristana.\nStrepi, i sluša topot iz daleka,\ndok mesečina nasmejana sija\ni ćuv mirisni zanosno ćarlija\nu bokorima cvetnog jorgovana!"
  },
  {
    "id": "793",
    "title": "Misao",
    "author": "Milan Rakić",
    "content": "Ja poimam dobro neminovnost zala,\nsklop celog života, sa tugam i bedom,\nja znam šta je sudba sviju ideala, —\nmoje znanje vidiš na licu mi bledom.\n\nAli znam i uzrok zašto tako biva,\njer prošao nisam kroz života huku\nsklopljenih očiju i skrštenih ruku:\nKad srce zapišti, misao je kriva!\n\nKad se spusti veče, i vrh tamnih njiva\nbeličaste magle oblačci se gone,\ni s tornjeva starih stane da se sliva\nzvuk pobožnih zvona što večernje zvone,\n\nU čas kad zavlada mir kraj mene širom,\ni šuma zaćuti, i zanemi vrelo,\ni umorno moje, namučeno telo\nzažudi za slatkim odmorom i mirom,\n\nMisao se javi! Kao zver me zgrabi\ni ponese sobom u predele suza,\nguši me, a moji napori su slabi\nda se satre ova pohlepna meduza!\n\nOna gospodari! Ja sam ko Mazepa,\nprivezan na konju, u dubokoj noći,\nšto gleda za stepom gde promiče stepa,\nbez nade, bez daha, bez volje, bez moći.\n\nSatrven i smožden, u očima strava —\nrazjapljena usta, ali grlo nemi —\nsam, jedina duša ispod neba plava,\nsam na besnoj misli što u propast stremi!\n\nTako vlada ona! Njen zagrljaj rane\nstvara, kosti lomi ko da su od stakla...\nSmrvljenog me pusti kada zora grane\niz crnih dubina razjapljenog pakla..."
  },
  {
    "id": "794",
    "title": "Mutna impresija",
    "author": "Milan Rakić",
    "content": "Danas, draga moja, poljem pada slana,\ni hore se zvona iz dalekog grada,\na ravnicom crnom širi se i vlada\nmutna atmosfera zadušničkih dana.\nDanas, draga moja, poljem pada slana.\n\nOsećaš li, draga, kraj opšteg razvića\nklicâ, žudnih da se što pre na svet jave,\nu humkama svežim, ispod nove trave,\ntajno raspadanje prežaljenih bića?...\n\n— Daj mi usta tvoja, daj mogućnost tajnu\nda, živ, zaboravim da sam živ, da svuda\nvidim samo sreću i dobrotu krajnu,\nda spokojan budem i tih kao Buda!\nDaj mi usta tvoja, daj mogućnost tajnu!\n\nJer osećam stalno raspadanje bića,\ni dok pokraj mene mre priroda mlada,\nnečujno, u samom početku razvića,\n\nI crnom ravnicom tiho pada slana,\nu mojoj se duši prostire i vlada\nmutna atmosfera zadušničkih dana..."
  },
  {
    "id": "795",
    "title": "Na Gazi Mestanu",
    "author": "Milan Rakić",
    "content": "Silni oklopnici, bez mane i straha,\nhladni ko vaš oklop i pogleda mrka,\nvi jurnuste tada u oblaku praha,\ni nastade tresak i krvava trka.\n\nZaljuljano carstvo survalo se s vama...\nKad oluja prođe vrh Kosova ravna,\nKosovo postade nepregledna jama,\nkosturnica strašna i porazom slavna.\n\nKosovski junaci, zasluga je vaša\nšto poslednji beste. U krvavoj stravi,\nkada trulo carstvo oružja se maša,\nsvaki leš je svesna žrtva, junak pravi.\n\nDanas nama kažu, deci ovog veka,\nda smo nedostojni istorije naše,\nda nas zahvatila zapadnjačka reka,\ni da nam se duše opasnosti plaše.\n\nDobra zemljo moja, lažu! Ko te voli,\ndanas, taj te voli, jer zna da si mati,\njer pre nas ni polja ni krševi goli\nne mogoše nikom svesnu ljubav dati!\n\nI danas kad dođe do poslednjeg boja,\nneozaren starog oreola sjajem,\nja ću dati život, otadžbino moja,\nznajući šta dajem i zašto ga dajem!"
  },
  {
    "id": "796",
    "title": "Na jednom primerku",
    "author": "Milan Rakić",
    "content": "Da, svi Gaskonjci nisu iz Gaskonje:\nIma ih, Gospo, širom celog sveta\nšto ljube, pišu pesme, jašu konje,\npuna je zemlja gaskonjskih kadeta.\n\nNo ja sam ipak retkost među njima:\nNe ističem se rado. I sad, evo,\nda ritam bude zvučniji, i rima,\nustupam mesto' onom što je pev'o.\n\nRoksani nekad, neka mesto mene\notpeva opet pesmu svoju staru,\ni neka kaže čar ljubljene žene\nu svom starinskom ljubavničkom žaru.\n\nI niko neće videti da sada\npromenile se uloge: Sirano\ngovori, peva, plače, kleči, pada,\n— No ja mu reči šapućem lagano..."
  },
  {
    "id": "797",
    "title": "Nasleđe",
    "author": "Milan Rakić",
    "content": "Ja osećam danas da u meni teče\nkrv predaka mojih, junačkih i grubih,\ni razumem dobro, u to mutno veče,\nzašto bojne igre u detinjstvu ljubih.\n\nI prezirem tugu, zaboravljam bolju,\njer u meni teče krv predaka moji’,\nmučenika starih i junaka koji\numirahu ćutke na strasnome kolju.\n\nJest, ja sam se dugo sa prirodom hrvo,\nuspeo sam – sve se može kad se hoće -\nda na ovo staro i surovo drvo\nnakalemim najzad blagorodno voće.\n\nI sad, ako plačem kad se mesec krene\ns oreolom modrim niz nebesne pute,\nil’ kad stare šume, čarobne sirene,\njedno tužno veče zlokobno zaćute,\n\nJa osećam ipak, ispod svežih grana\ni kalema novih, da, ko nekad jaka,\nu korenu starom struji snažna hrana,\nneiscrpna krepost starinskih junaka.\n\nSve iščezne tada. Zaboravljam bolju,\na preda me staju redom preci moji,\nmučenici stari, i junaci koji\numirahu ćutke na strašnome kolju…"
  },
  {
    "id": "798",
    "title": "Obična pesma",
    "author": "Milan Rakić",
    "content": "Naša je ljubav bila kratkog veka,\ntrenutak jedan - tek godinu dana,\ni rastavi nas naglo sudba preka,\nbez uzdisaja, bez suza, bez rana.\n\nU svađi nam je prošlo pola dana,\nu pomirenju mučnom, pola noći.\nI bežao sam iz našega stana\ntražeći mira u poljskoj samoći.\n\nNo to je bilo samo kratko vreme,\npa postadosmo tuđi jedno drugom,\ni gledasmo se u ćutanju dugom\ntupo, ko sito dete šećerleme.\n\nI tako sve je prošlo; i ja sada\nne mogu kleti nebo ni sudbinu,\nil', s pesnicama stisnutim, pun jada,\nprokleti žene ili podlost njinu.\n\nPa ipak, da si samo katkad znala\nveliki kobni oganj duše ove,\ni silnu ljubav što ništi ko hala\nsve druge misli, i nade, i snove;\n\npa ipak, da si samo katkad htela\nu zanosu, i sličnu mekoj svili,\nda kažeš nežnu reč iz srca vrela -\nmi bismo možda dugo srećni bili!\n\nA sad polako teče ovo vreme,\npostasmo tako tuđi jedno drugom,\ni gledamo se u ćutanju dugom\ntupo, ko sito dete šećerleme."
  },
  {
    "id": "799",
    "title": "Obnova",
    "author": "Milan Rakić",
    "content": "Hoću na jednome svečanom opelu\nda sahranim ono što prošlošću zovu.\nI da ti donesem tada dušu novu,\nbez ijedne pege negdašnje - svu belu.\n\nI hoću da onog časa, kad na mene\npadnu kose tvoje i poljubac jedan,\nbudem kao nekad bezazlen i čedan,\nda prvi put poznam čar ljubljene žene;\n\nI da sav u tvojoj beskonačnoj moći,\nočaran, bez svega što me davno guši,\nosećam pod sjajem ove prve noći\nkako se u mojoj obnovljenoj duši,\n\nUz veselu pesmu razdraganih gnezda,\ndok šušti topola i miriše lipa\ni radosno nebo mesečinu sipa,\ntajanstveno rađa novo jato zvezda..."
  },
  {
    "id": "800",
    "title": "Očajna pesma",
    "author": "Milan Rakić",
    "content": "Upij se u mene zagrljajem jednim,\nko groznica tajna struji mojom krvi,\nkrepko stegni moje telo, nek se smrvi,\ni daj mi poljupce za kojima žednim.\n\nKao Hermes stari i s njim Afrodita,\nstopi se u meni strašću tvojom celom,\nda sav iznemognem pod vitkim ti telom,\ni da duša moja najzad bude sita...\n\n- Kad pomislim, draga, da će doći vreme\nkad za mene neće postojati žena,\nkad će čula moja redom da zaneme,\ni strasti da prođu kao dim i pena,\n\na da će, još uvek, pokraj mene svuda\nbiti mesečine pod kojom se žudi,\ni mladih srdaca što stvaraju čuda,\ni žena što vole, i voljenih ljudi,\n\nvrisnuo bih, draga, riknuo bih tada\nkao bik pogođen zrnom posred čela\nšto u naporima uzaludnim pada\ndok iz njega bije krv crna i vrela...\n\nUpij se u mene zagrljajem jednim,\nko groznica tajna struji mojom krvi,\nkrepko stegni moje telo, nek se smrvi,\ni daj mi poljupce za kojima žednim..."
  },
  {
    "id": "801",
    "title": "Oproštajna pesma",
    "author": "Milan Rakić",
    "content": "Evo me, Gospo, nakon triest leta\nsa proređenom, progrušanom kosom,\nko priviđenje sa drugoga sveta,\nna Pegazu olinjalom i bosom.\n\nKraj mene strči zarđala džida,\na njemu, svakog časa, noga kleca,\ni zato što smo starinskoga vida\nrugaju nam se raskalašna deca.\n\nNeka ih, Gospo. Nama nije krivo.\nNeka im i to zadovoljstvo damo.\nI ćutaćemo. Što bih dokazivo?\nKada dorastu, kašće ime se samo.\n\nNo ja bih, draga Gospo, opet hteo\nsvagdašnju poštu da iskažem vama:\nU pamćenju mi još je život ceo,\nna srcu mi se ne uhvati skrama.\n\nJest, još u meni prošli život sjaji,\nčist ko na vodi labudovo krilo,\njer sve je dobro i čestito bilo,\nsmeh, suze, želje, nade, uzdisaji.\n\nSve je u meni ko na grobnoj ploči:\nja prošlost branim od smrti što preti.\nNo onog časa kad ja sklopim oči,\ntad sve će sa mnom zasvagda umreti.\n\nOh nije život rđav što je beda,\ni nevolja, i muka duhu, niti\nšto nam sudbina večno zapoveda\na prohtevi nam nikad nisu siti,\n\nNo zaborav je, Gospo, sav i svuda,\nzaborav svirep, neumitan, zao.\nNijedna beda i nijedan Juda\nnije mi nikad takav udar dao\n\nKo ovi tihi, stalni zaboravi…\nAh, draga Gospo, kakva su stvorenja,\nprekrasna telom, duhom ljudi pravi,\nkao nebesna neka priviđenja\n\nNestala s ovog našeg tužnog sveta,\nza koja smo se kleli da su ona\nživota našeg smisao i meta\ni da je bez njih prazna vasiona…\n\nNjih danas, Gospo, gusti korov krije,\na mi, sa našim sitnim navikama,\nživimo mirno dalje, blago nama,\nkao da nikad ništa bilo nije…\n\nAh, zbogom, Gospo, i praštajte meni,\nstare mi oči pune suza sada,\ndok dan se gasi na prolaznoj sceni\ni zavesa, ko noć, lagano pada…"
  },
  {
    "id": "802",
    "title": "Orhideja",
    "author": "Milan Rakić",
    "content": "Kad sam te vid'o kraj mirisnih leja,\nu parku, uz pesmu sakrivenih gnezda,\ns viticama gustim, s velom, i, ko zvezda,\nna belom šeširu crna orhideja,\n\nTajanstveni suton, pun ljubavi strasne,\nšaptao je čežnju kroz mirisne grane,\ndok poslednja rumen na zapadu gasne,\ni mir, mir svečani pada na sve strane.\n\nJa za tobom iđah, i u jednom mahu,\nslušajući tice i talase rečne,\nja osetih silno, u pobožnu strahu,\nda je najzad doš'o čas ljubavi večne,\n\nČas ljubavi prave, željene i čedne,\ni sve što u duši mojoj beše časno,\ni dobro, i nežno, ispod kore ledne\nprenu se i živnu i zaklikta glasno.\n\nAli ti ne rekoh ni ''silno te ljubim'',\nniti ''dušo'', niti ''oči moje sjajne'',\nniti praznom rečju i pokretom grubim\nzbrisah draži nekazane tajne.\n\nJer, ko snežna lava, u istome času\nsurvaše se na me bol, tuga, i strava,\ntajna strava koja u trenutku zasu\nklice nove nade i života prava.\n\nI u čudnom strahu ja se pitah tada,\nkakvo sudba oprema ispaštanje veće,\ni koliko treba nevolje i jada\nda okajem ovaj čas nenadne sreće!\n\nI ne videh ništa. Ni daleke gore\nzabrađene tankim velom magle plave,\nni ritove mnoge što spokojno gore\nkraj obala mirnih nepomične Save.\n\nTi prođe. — Uz pesmu sakrivenih gnezda,\ni tajanstven šumor žbunova i leja,\npredznak duge bede, kao kobna zvezda\ndizala se zlobna, crna orhideja."
  },
  {
    "id": "803",
    "title": "Osvit",
    "author": "Milan Rakić",
    "content": "Kad dođe noć i šrom celog sveta\npline tišina što krepi i godi,\ni duge senke visokih drveta\npadnu po mračnoj zlenkastoj vodi,\n\nI sve zaćuti ko da u tom času\ns visova tavnih, s tajanstvenom hukom,\nsveopšta smrt se na sve strane rasu\ngušeći život svojom moćnom rukom, -\n\nJa znam, to mrtvilo je pusta varka.\nObmana hladna kao santa leda;\nJa znam, životom buja svaka tvarka,\ni hiljadama očiju me gleda\n\nIz gustog žbunja, iz cveća i trave -\nto strari gresi u zasedi stoje -\ni mlaz ledeni kajanja i strave\npreplavi namah bedno srce moje.\n\nI čujem kako zlokobni slavuji\npoju u lišću visokih drveta,\ni pored svega strahovito huji\nstarinska pesma o taštini sveta.\n\n- Srčana budi, bedna dušo moja,\ni nek te sada ništa ne koleba.\nBez roptanja, bez krvi i bez boja,\nvreme je došlo i stradati treba.\n\nPreživi muke razapetog Hrista\nza sve u tebi što greši i strada,\nza dužnost, kao Spartanaca trista,\nuzvisi život viličinom jada!\n\nPrekali se na ognju bola čista,\ni podnoseći mirno muke ove,\ndok ravnodušno nebo sjajem blista,\npreporođena, čekaj dane nove!\n\nI snova mesec treperi na vodi,\ni spava reka, i polje, i gora,\ni svud tišina što krepi i godi.\n- Istok se vedri, zvezde gase... Zora."
  },
  {
    "id": "804",
    "title": "Pesniku",
    "author": "Milan Rakić",
    "content": "Gospod ti je dao svetu iskru. Kresni,\ni obasjaj tamu gde pesnici žive,\nmajušnosti svoje neka budu svesni.\n\nSruši, k’o od šale, njihove oltare\ni idole mnoge kojima se dive!\nRazbij predrasude i kalupe stare!\n\nO, razmahni rukom krepkom, nek’ se krha\nstara trošna zgrada od dna pa do vrha!\nGoni bednu braću k’o bura matroze!\n\nNek’ zastrepe, bedni! Nek’ u smrtnom strahu,\nkrsteći se, čuju tvoju pesmu plahu\ngde grmi kraj njine slikovane proze!"
  },
  {
    "id": "805",
    "title": "Pismo drugo",
    "author": "Milan Rakić",
    "content": "Pišem vam, Gospo, iz malene izbe\nu Ministarstvu inostranih dela,\nmisleć na ljubav Pirama i Tizbe,\nLeandra, Here, - što zna zemlja cela.\n\nI ko Leandar, što je svako veče\nMoreuz tamni preplivav'o smelo\nda dragoj Heri reč tek jednu reče,\ni vidi usta, i oči, i čelo,\n\ni ja bih brda prešao i reke,\ni popio bih mnogu gorku čašu,\nsnoseći mirno udar sudbe preke,\nza slatku ljubav i miloštu vašu.\n\nNo našto Grci? Mir pepelu njinom!\nTi stari lisci umetnici behu\nda svoj osećaj predstave vrlinom,\na lepši izgled dadu svome grehu.\n\nNijednom Grku ja ne dam preda se!\nTi ljubavnici s lažnim oreolom,\ni što se uvek lažnim perjem krase,\nmanji su od nas i srcem i bolom.\n\nSvi Grci nazad! - Evo veče pada,\nsva raznobojna, mirno teče Sava,\ni tamnomrka nad njom, Mala ada,\nko cvet vodeni nad talasom, spava...\n\nMirišu lipe s pitomog Vračara,\n\"Nešto se miče i nešto se mrda\",\ni, kao oko koje se otvara,\nzasvetle vatre s Topčiderskog brda.\n\nKako su mirni svi naši pejzaži,\ni puni sete u večernje čase,\nkao da duša patničke nam rase\npo njima bludi i utehe traži.\n\nA uteha je, Gospo, tako retka!\nNikada kraja nasleđenu bolu,\ni moje pismo, veselo s početka,\nsvršava tužnim akordom u molu.\n\nI svako veče, kada svet se smiri,\nu mojoj duši zatreperi seta,\ni tiho raste, razvija se, širi\nko crni cvet što samo noću cveta.\n\nAh, zbogom, Gospo: evo veče pada,\nsva raznobojna, mirna teče Sava,\ni sivomrka nad njom, Mala ada,\nko cvet vodeni nad talasom, spava..."
  },
  {
    "id": "806",
    "title": "Ponosna pesma",
    "author": "Milan Rakić",
    "content": "Bezbrojne su oči po tvom stasu pale\nko umorna jata na pomorsku lađu,\ni, sve očarane, za trenutak stale\nda na tebi odmor i lepotu nađu.\n\nBezbrojna su usta rekla da te ljube,\ni umukla zatim, da nikada više\nne prozbore reči ni nežne ni grube,\njer tebi rečena reč - sve druge briše!\n\nBezbrojni jauci prate tvoje stope\nkad ti, ko božanstvo strašno, siđeš k nama,\ni bezbrojne strasti zaplamte ko slama,\ni bezbrojna srca crnom krvlju lope...\n\nI niko, i nikad, ne dotače vrele\nusne tvoje, niti reč ti nežnu začu.\nSamo, ko dve sestre u bezglasnom plaču,\ndve se duše naše u milošti srele.\n\nI ja sam gospodar tvoj i tvoga tela,\nko despoti stari vladam tobom sada,\nsam napajam usta sa svih tvojih vrela,\ni sva nežnost tvoja samo na me pada.\n\nO, kada je tako stari Usud hteo,\nda ja izabranik budem, ja jedini,\ni da, uvek uz nju, vek provedem ceo\nočaran, i bačen u čarobne čini,\n\nPodignuću glavu svoju ponosito,\ni kao mujezin s tankog minareta,\ndok poda mnom šušti nepregledno žito\ni na mesečini plavi kukolj cveta,\n\nUzviknuću gromko kroz predele neme,\nda obuzme svakog nevernika strava:\n\"Jest, samo je ona lepotica prava,\na ja njezin prorok za večito vreme!\""
  },
  {
    "id": "807",
    "title": "Površni utisci",
    "author": "Milan Rakić",
    "content": "I\nŠćućurile se u zalivu sivom\nlađe, ko tice u gnezdu, i jedra,\nnepomična, nad mirnim stoje slivom,\ni noć se spušta mirisna i vedra.\n\nNigde ni šuma da zastruji tajno,\nnigde ni vetra da granamta mane.\nTišina. Samo, tužno i očajno,\njeca ko dete cigansko ćemane.\n\nI dokle pesma polagano trne\ni tone negde, nevešta i bona,\nstarinska pesma mnogih miliona,\ni dok po nebu kruže senke crne,\n\nEto se bude iz prošlosti gole\nspomeni s cvećem, sa ružom i krinom,\nćućore tiho kao pod surdinom\ndrhtavi zvuci starinske viole.\n\nSad mi se čini da ne živim više,\nu gustu tamu da sve dublje kllzam,\nneosetno i stalno... Noć miriše,\ni dušu muči silni pesimizam ...\n\nII\nOsećam da nešto u mom srcu trune\nlagano i stalno. Ko će mi pomoći?\nNestane ga časom, kao cvetne krune\nšto se naglo raspu u jssenje noći.\n\nOsećam da nešto trune, al' ni jada\nniti bola ima. Slična tankoj struni,\nzatreperi samo duša moja mlada,\ni osetim da se u njoj nešto struni,\n\nBezglasno i tiho. Tako svakog dana\ndeo mog života kopni kao gruda,\nodvoji se, krene put dalekih strana\nneznano ni zašto ni kako ni kuda.\n\nSve jedan po jedan lagano se skriše,\nsad ih ima dosta pod pokrovom sivim,\ni meni se čini: što godina više\nimam da u stvari sve to manje živim.\n\nTajno otkrovenje kobi što se krije\ni zlurado vreba sva stvorenja živa!\nMoj rođeni život tuđ mi sada biva,\njer što ja ne pamtim, nikad bilo nije!\n\nSad, u noći zvezda i meseca pune,\nusamljen i tužan, oborene glave,\nkoračam lagano pun slutnje i strave,\njer znam da u mome srcu nešto trune."
  },
  {
    "id": "808",
    "title": "Prelazno pokoljenje",
    "author": "Milan Rakić",
    "content": "Gospod je tako hteo da me stvori\nu zemlji gde se monotono živi;\nPromiču dani ni bolji ni gori,\ni, sivi, klize u nedogled sivi.\n\nA sam sam sebi drugu dušu dao,\ni s njome čeznje i potrebe nove,\ni dok me ovde gnječi udes zao,\nu predele me druge duša zove.\n\nI, šetalica, ja se večno krećem\nizmeđu sveta čeznuća i stvari:\nJedan me goni kao krvnik stari,\na drugi krišom posipa me cvećem.\n\nA sudbina će zato da me smrvi,\ni osvetničko vreme da me zgazi,\njer sam van njega, uzavrele krvi,\ni ne koračam po utrtoj stazi.\n\nPropašću i ja, i sa mnom svi oni\nrođeni s dušom nemirnom, u dane\nčiftinske strasti i namerne mane,\nkad neobičan osećaj se goni!\n\nTakva je sudba! Niko neće znati\nda nekad besmo prvi, premda mali,\nkolenu našem da smo, kao mati,\nnov jezik s novim osećajem dali.\n\nJer Bog je tako hteo da nas stvori\nu doba kad se monotono živi,\nkad dani nisu ni bolji ni gori,\na ljudi mlaki, jednostavni, sivi."
  },
  {
    "id": "809",
    "title": "Priziv",
    "author": "Milan Rakić",
    "content": "Pomeni me u molitvama tvojim\nkad sunce pada za daleke gore,\njer znaj da mene kobne misli more,\ni da se, kao slabo dete, bojim.\n\nTi čista dušo, budi Genoveva*,\nnad zaspalim Parizom koja bdi,\ndokle pod njenim blagoslovom sneva\nljubavnik čedan i zločinci svi;\n\nI nek pod tvojom molitvom zaćute,\no zaštitnice večna duše moje,\nsve kobne misli što mi srce mute,\ni, ko zločinci, spremne za boj stoje.\n\nPomeni me u molitvama, mila,\ni ja ću znati u časove tame,\nkad opet grune nečastiva sila,\nda dobra duša tvoja pazi na me…"
  },
  {
    "id": "810",
    "title": "Rosa pada",
    "author": "Milan Rakić",
    "content": "Nebo je sivo, mesec bled,\ntišina svuda, mir.\nNe šumi sad platana red,\ni ne žubori vir.\n\nO,čudna noć,o, čudan sat,\ntajanstven, crn, i gluh,\nu koji kao viti vlat\nmoj bolni dršće duh.\n\nOsetim katkad tajni let\nkroz noć, dok ćuti vir;\nStrese se list i strese cvet,\npa opet vlada mir.\n\nTo rosa, tiho kao sen,\npada na list i cvet,\ni blaga noć za jedan tren\nosveži ceo svet.\n\nI ja osećam u taj sat,\ntajanstven, crn, i gluh,\ndok kao nežni, viti vlat\nmoj bolni dršće duh,\n\nDa to u tami neki Bog,\nnad svetom koji mre,\niz bolećiva srca svog\nproliva suze te…"
  },
  {
    "id": "811",
    "title": "Sentimentalna pesma",
    "author": "Milan Rakić",
    "content": "Po mesecu ti šaljem uzdah jedan,\npo tom u čežnji bratu. Nek ti reče,\nu tužni čas kad zimsko pada veče.\nDa sam ko Azra, bled, veran i predan.\n\nI šta bi on, taj mesec, kome poju\nod Indije do večitoga Rima\nčežnjivu svetlost i sanjivu boju\nsvi pesnici na jezicima svima,\n\nKad ne bi tako u gluhoj samoći\ntešio srca što se čežnjom guše\ni ljupkim sjajem kroz beskrajne noći\nvezivao sve rastavljene duše!\n\nI sad, kad sine ta starinska Luna\ni setne zrake prospe mojom sobom,\nja čudno prenem i, ko da si tuna,\nsva duša moja zamiriše tobom..."
  },
  {
    "id": "812",
    "title": "Setna pesma",
    "author": "Milan Rakić",
    "content": "Došlo je vreme kad nam kosa sedi,\ni naša čula postepeno grube.\nStojimo tako skrušeni i bledi\ndok našu starost obljavljuju trube.\n\nNo još u meni isčeznuo nije\nsledbenik mladog Vertera, što sanja\npri mesečini, i što suze lije\nuz svaki spomen starog sećanja!\n\nO, znam to dobro, stari oganj da je\nnestao, da ga neće biti više.\nNo našu ljubav nema ko da zbriše:\nOna se menja ali uvek traje.\n\nSad nam je ljubav otmena i čedna,\nko mesečinom prožeta. Miriše\nko cvet sasušen, uspomena jedna,\nu kjizi što se već ne čita više.\n\nO, daj mi draga, da na krilo tvoje\npoložim glavu umornu, da sada\nslusam, dok bljeste na zapadu boje\ni veče kao crno krilo pada,\n\nKao u školjci huku morskih vala\nu našoj duši, gde će odsad rasti\nniz crnih beda i staračkih zala,\nprigušen šumor nekadanje strasti…"
  },
  {
    "id": "813",
    "title": "Silno zadovoljstvo",
    "author": "Milan Rakić",
    "content": "Ja imam časove dugog očajanja,\nbeznadežne tuge, obmana, i jada;\nJa imam časove kad se slatko sanja\ni požudno želi i blaženo strada.\n\nJa imam časove čedne, krotke, smerne,\nkad čistotom trepte misli moje mlade,\ni u mojoj dusi, pobožne i verne,\nzašumore himne, pohvale i nade.\n\nJest, duša je moja ko kutije stare,\nšto u svetom hramu na dovratku stoje,\ngde prolaznik svaki spušta skromne dare\nza smirene sveće i za bližnje svoje.\n\nPokolenje svako, veliku il’ malu,\nspustilo je u nju milostinju koju,\nljubav ili mržnju, pogrdu il’ hvalu,\nosmeh ili otrov i žaoku svoju.\n\nSad kroz žile moje struje krvi razne,\nja ropćem i pevam, ja kunem i slavim,\ni koračam smelo, bez straha od kazne,\nkrivudavom stazom i putima pravim!\n\nOčajanje, tuga, beda? Prazne reči!\nKad na zemlji više nema moći te\nda u mojoj duši pomuti il’ spreči\nsilno zadovoljstvo, osećati sve!"
  },
  {
    "id": "814",
    "title": "Simonida",
    "author": "Milan Rakić",
    "content": "Iskopaše ti oči, lepa sliko!\nVečeri jedne, na kamenoj ploči,\nznajući da ga tad ne vidi niko,\nArbanas ti je nožem izbo oči!\n\nAli dirnuti rukom nije smeo\nni otmeno ti lice, niti usta,\nni zlatnu krunu, ni kraljevski veo\npod kojim leži kosa tvoja gusta.\n\nI sad u crkvi, na kamenom stubu,\nu iskićenu mozaik-odelu\ndok mirno snosiš sudbu tvoju grubu,\ngledam te tužnu, svečanu, i belu;\n\nI kao zvezde ugašene, koje\nčoveku ipak šalju svetlost svoju,\ni čovek vidi sjaj, oblik, i boju\ndalekih zvezda što već ne postoje,\n\nTako na mene sa mračnoga zida,\nna počađaloj i starinskoj ploči,\nsijaju sada, tužna Simonida,\ntvoje već davno iskopane oči..."
  },
  {
    "id": "815",
    "title": "Sinoć sam pio razna vina",
    "author": "Milan Rakić",
    "content": "Sinoć sam, Gospo, pio razna vina,\na sve u čast i slatko ime vaše.\nNo svuda beše takva mesečina\nda mišljah: pijem nju iz svake čaše.\n\nA kad nad lipama što mračne stoje\nkrajičkom izbi mesec, pa se širi\npun, sjajan, mekan, ko koleno tvoje\niz crne ti čarape kad proviri,\n\nja sklopih oči i zadrhtah tada,\ni sve što beše sa mnom i kraj mene\nredovi lica, i ljudi, i žene,\ni ta starinska osvetljena zgrada,\n\nI mesečina, i priroda cela,\nstopi se namah, za minutu jednu,\nu jednostavnu, nepreglednu, čednu,\nbelinu slatku još slađeg ti tela..."
  },
  {
    "id": "816",
    "title": "Soneti",
    "author": "Milan Rakić",
    "content": "I\nSurovo će vreme naša dela strti,\npisalo ih pero, il puške i mači.\nLagano a stalno njih mrvi i tlači\nstrahoviti žrvanj neizbežne smrti.\n\nNek propadnu dela! Al ko besni hrti\nnemilosni dani, sve jači i jači,\nvas gone i nište - srce moje, plači! -\nVas, spomeni moji, svetli ali krti.\n\nLavež, vika, graja. Pokliči se ore,\njuri hajka kroz poljane i kroz gore,\ni ostavlja pustoš na utrtoj stazi.\n\nA kad žrtva padne u krvavoj peni,\ni zelenu travu krvlju narumeni,\nhaka dalje krene da ništi i gazi!\n\nII\nCelivasmo ga u lice i čelo,\noprostismo se redom tužni tako,\ni dođe grobar i vešto i lako,\nzakuca sanduk i dovrši delo.\n\nO, šta me tišti kao gvožđe vrelo?\nZnao ga nisam, pa zašto bih plako?\nZnao ga nisam, pa zašto te rako,\nne smedoh tada pogledati smelo?\n\nNe znam. Al kad mi budućnost se javi,\nko dobra majka, kao Eden pravi,\nnečija silna ruka zadre masku:\n\nJa lupu čujem tužnu ko opelo,\ni čudna jeza prostruji kroz telo -\nto čekić bije o čamovu dasku.\n\nIII\nGrmelo je kao da se  bije boj.\nNit' trptale zvezde, nit' je mesec sjao,\nna niskome nebu turoban i zao,\nširio se svuda gust oblaka sloj.\n\nI tada, u mračnoj, vlažnoj noći toj,\nza trenutak jedan, iznenada, ko\nsvitac kada sine, na mene je pao\nkroz spušteni veo blaki pogled tvoj.\n\nA njegova blagost sad me uvek seti\nna vilinu kosu što u zraku leti\nkad pred toplim suncem stukne zima tavna;\n\nNa ikone krotke, starodrevne čari,\nšto blakoslov nude iz okvira stari',\nna prostrana polja mesečinom plavna."
  },
  {
    "id": "817",
    "title": "Taj ogromni mesec limunove boje",
    "author": "Milan Rakić",
    "content": "Taj ogromni mesec limunove boje\nšto ko avet luta nad gorama našim,\nsipajući mirno hladne zrake svoje,\nzašto ga se klonim i što ga se plašim?\n\nKao san iskonski prohujale sreće\nutisnute davno u ljudske pameti,\non se svako veče kroz prostore kreće,\nvečna opomena onog što se sveti!\n\nHladni mrtvi svete, daleko od mene!\nprošli su me snovi, ne budi ih više.\nodvraćam od tebe mirne moje zene\nšto pod mesečinom nekad suze liše.\n\nUvek imaš mlada srca i sve mlade\nparove što život tek snivaju sada,\ni bezbrojne kule od karata grade\ni večito dižu što večito pada.\n\nOstavi se mene. Ja prošlosti hoću.\nhoću da spokojstvo siđe na sve strane.\nU prošlosti tražim čarobnu mirnoću\nda, vedar, završim mog života dane...\n\nHladni mrtvi svete, daleko od mene!\nja ne tražim ništa i ne želim ništa,\ni ko mirni stražar, bez roka i smene,\nja brižljivo čuvam stara pepelišta.\n\nNo ako i prošlost izneveri mene,\nbude li i ona varka puna rana, —\nzaklopiću oči moje namučene\ns užasom što ikad videh svetlost dana ..."
  },
  {
    "id": "818",
    "title": "Tuga",
    "author": "Milan Rakić",
    "content": "U vedroj noći, pokraj mene,\nčuje se časom vapaj tajni\nko uzdah cele vaseljene,\npatnički uzvik, krik očajni.\n\nČas neosetno, tiho struji\nko jedan trepet tužnih žica,\nčas strahovito kobno huji\nko jato crnih zloslutnica.\n\nKo tuži tako? Živi ljudi?\nIli moja ljubav, jadi stari?\nIl tuđe nade, tuđe žudi?\nO, šta to mari, šta to mari!\n\nJa plačem kad i drugi strada,\nkad tuđa sreca ko cvet vene,\nza mene nema tuđih jada:\nŠto boli drugog, boli mene.\n\nPlači mi, dušo, kad u nama\njoš ima suza da se redom\nprospu nad tuđim nesrećama\ni neiscrpnom našom bedom!\n\nO, kake slasti, da se rida\nbezumno, silno! Da se grca,\ni mučenički život kida\npri svakom kucanju bednog srca,\n\nU očajanju, u samoći,\nmeđ jorgovanom i jasminom,\nu zagrljaju vedre noći,\npod dobroćudnom mesečinom!"
  },
  {
    "id": "819",
    "title": "U kvrgama",
    "author": "Milan Rakić",
    "content": "U kvrge su me bacili, o srama!\nDa, to je bilo u prastaro vreme.\nJesam li bio kriv? I zašto? — Tama\nćuti, i redom sva stvorenja neme.\nU kvrge su me bacili, o srama!\n\nNeko ih steže, a ne vidim ko je,\nal čujem kako škripe kvrge gnusne,\npod silnom stegom pršte kosti moje,\ni krv iz rana na mahove pljusne.\nNeko ih steže, a ne vidim ko je.\n\nJauk i piska svuda oko mene.\nU redovima crnim kvrge stoje,\nu njima pište deca, ljudi, žene.\nNeko ih muči, a ne znaju ko je.\nJauk i piska svuda oko mene.\n\nSteži, o steži, nevidljiva silo!\nI nemilosno kosti moje mrvi,\ndok najzad moje ne prestane bilo,\ni ne iscuri kap poslednja krvi!\nSteži, o steži, nevidljiva silo!\n\nO, kako ti se slatko smejem sada,\nžrtva se ruga dželatu što kolje.\nZar to vrhunac mučenja i jada?\nZar ništa nisi izmislila bolje?\nO, kako ti se slatko smejem sada!\n\nUdri, i muči, i priteži jače,\nal' znaj da neće preći moje usne\nnijedna rečca što moli il plače,\nni bapske kletve, ni slabosti gnusne!\nUdri, i muči, i priteži jače, —\n\nAl' dokle redom deca, ljudi, žene,\nplaču i pište, bedni, pokraj mene,\ni ropski kleče pred skrivenim stvorem,\nvrh piske, kletve, i vapaja njini'\nleteće mirno duh moj u visini,\nko morska lasta nad širokim morem."
  },
  {
    "id": "820",
    "title": "Večiti putnik",
    "author": "Milan Rakić",
    "content": "Ja sam bio stvoren, Gospo, da se rodim,\nda živim, i umrem, sve u istoj kući,\nda celog života, nikud nemičući,\nu istome kutu razgovore vodim.\n\nA ja belim svetom rasuh život ceo;\ni na obalama gde je večna plima,\ni u svakom gradu, svakom mestu, ima\npo kap moje krvi i mog srca deo.\n\nKo raskinut đerdan,snizali se moji\ndani, razbacani, tuđi jedan drugom,\ni u lutalačkom mom životu dugom\nnigde jedan spomen uz drugi ne stoji.\n\nSad sam silom ćudi, Gospo, ne znam čije,\nna severu mrtvom, gde se mrzne more,\ngde ni jedna tica propevala nije,\ngde prastare šume nikad ne šumore,\n\nI gde snežne jele sto proleća broje\nkao bele duvne nepomično stoje...\n\nSve su jutros jele obvijene snegom,\ni drvene kuće, ko od snega cele,\npod crkvenim tornjem spokojno se bele,\nko šatori beli pod pobednim stegom.\n\nNo misao moja nije tako bela,\nu meni se budi opet čežnja stara,\ni šapćući tajno, ko večernja vrela,\npred očima mojim stare slike stvara.\n\nI ja vidim druge predele, i boje\ndruge, s puno sunca, s dve goleme vode,\ngde slepovi niski ukotvljeni stoje\ni brodovi puni u daljinu brode.\n\nGde nad mirnom vodom, u večernje vrele,\nbde starinske kule s mrke citadele.\n\n\"Nikad!...\" Stara Gospa reče: \"Nek Morava,\nkoja nas je othranila, i grob bude.\"\nI u srpskoj duši nikada ne spava\nželja da se leži sred rođene grude.\n \nNo ja, draga Gospo, ja baš slabo marim\nda li će mi tuđa zemlja kosti kriti,\ni, nimalo zanet ubeđenjem starim,\nja znam, ma gde da su, šta će s njima biti.\n \nAli sad! Još jednom! Duša mi je rada\ndobre moje zemlje i njezinih draži,\ngde prvi put slušah (i verovah tada)\npriču o životu, o Šarenoj Laži.\n \nMožda nikad više! - Zbogom. - Sneg još pada,\nsve tragove briše, zavejava sve,\ni pod teškim belim pokrovom, bez jada,\nko ogroman labud, sva priroda mre."
  },
  {
    "id": "821",
    "title": "Zimska noć",
    "author": "Milan Rakić",
    "content": "Palo je inje. Ko sablasti bele,\nu tankom velu kao da se ježe,\nsnuždeni stoje borovi i jele\ni opuštene zimzelene vreže.\n\nVodoskok smrznuti ćuti, ko da sneva.\nZemlja je puna tajanstvene strave\nko voštanica koja dogoreva\nu hladnoj sobi mrtvacu kraj glave,\n\nMesec se gasi... Svuda nebo sinje,\ni s golih grana katkad padne inje...\n\nNoći, ledena noći, ja te volim,\nkao što volim sve kržljave stvore\nšto samrt nose u grudima golim\ni koje tajne boljke dugo more,\n\n- Dok tako tobom sa bledih visina,\nko predznak tajnih i kobnih otkrića,\nbezglasno struji hladna mesečina\ni bolna blagost umirućih bića..."
  },
  {
    "id": "822",
    "title": "Želja",
    "author": "Milan Rakić",
    "content": "Kad i meni dođe čas da mreti treba,\nBože, daj da umrem u jesenje noći,\nnasmejan i vedar, u mladačkoj moći,\npod raskošnim sjajem septembarskog neba.\n\nSmrt je tako laka. Al' pratilja njena -\nsva taština što se pred smrt snova budi,\ni zanatske suze zabrađenih žena,\ni bol izveštačen ravnodušnih ljudi,\n\nI mantije crne, čiraci, i čoja,\nsve to tako grubo i surovo dira\ni gusobom vređa osećanja moja\npred skromnom lepotom večitoga mira.\n\nO, umreti tako: bez piske, bez sveta,\nbez dosadne, glupe komedije smrti,\nnečujno, ko miris uvenulog cveta,\ni život i dugo očajanje strti,\n\nkao jednim mahom, u mladačkoj moći,\npod raskošnim sjajem septembarske noći!\n\nTi bi došla k meni bez suza u oku,\niako te boli razdiru i guše,\nskrivajuci jade i tugu duboku\nu kutima tajnim nezne tvoje duse.\n\nTi bi došla k meni i pogledom jednim,\nposlednje bi zbogom rekla starom drugu,\ni miloštom krasnom i poljupcem čednim\nzbrisala bi tajnu neizbežnu tugu.\n\nDođi! Čas je kucn'o! Ko u srećne dane\npoći ćemo sami iz dosadnog grada,\npoći ćemo sami u pitome strane,\ndaleko od ljudi, daleko od jada.\n\nO hajdmo u svetlost, u polja, u cveće,\nu čednu tišinu uspavane noći,\nu miloštu tajnu što iz zvezda sleće\ni svečano struji po vedroj samoći!\n\nGledaj kako mesec nad poljima sija\ni oblačke retke rastura i vedri,\ni trava miriše i rastinje klija,\ni šumore tužno kukuruzi jedri!\n\nNad nama će nebo treptati u sjaju,\nGrliće nas blago vaseljena nema,\nlepršnuće krilom u obližnjem gaju\nslepi miš, poslednji što se na put sprema,\n\npa dok iz daljine grmi gradska jeka\ni zabave puste što nize čoveka,\ni bučno veselje tajanstveno huji,\nzapevaće negde skriveni slavuji,\n\ni priroda cela zašumeće strasno,\ni polja, i gore, i bašte, i vrti,\nsve što u njoj živi pozdraviće glasno\nsvečani dolazak ravnodušne smrti.\n\nZaćutaću tada. Nema reči više,\npoljubiću samo tvoju ruku bledu,\ni dišući mirno, sve tiše i tiše,\nostaviću život, nevolju, i bedu,\nbezbrižan i vedar, nasmejan i čio\n\ni sklopiću oči zanavek. I tada,\nosetiću čudno, kao kad se sniva,\nsa miloštom tajnom što iz zvezda pada\ni svežinom skoro pooranih njiva,\nsjaj očiju tvojih bolećiv i mio."
  },
  {
    "id": "823",
    "title": "Bele ruže",
    "author": "Miloš Crnjanski",
    "content": "O, nemoj doći kad te zovem.\nNoć mi poslednja ostade\ndivna, lekovita i beskrajna.\n\nO, nemoj doći,\nostavi mi strasne jade,\nslast još jedina mi je tajna.\n\nO, gle ruže što se sagle bele\nod nevinosti,\nispod one plave jorgovanske magle.\n\nDrhte od radosti,\na kad ih dodirnem tako brzo potamne,\nkao da se prozor smrzo\ni raskido cvetove nevesele\nledene tajne."
  },
  {
    "id": "824",
    "title": "Bolesni pesnik",
    "author": "Miloš Crnjanski",
    "content": "Nisam čovek, krv mi je mlaka\nsamo rosa dalekih rumenih oblaka.\n\nRazvratan kolut pod očima mojim\npečat je šuma, sa bolom svojim.\n\nDrveće puno pupova i zvezda\nmesto mene živi. Sve što sam ja reko\nšaptaće vam meko\ndalje noći.\n\nOne vas vode u moje osmehe\ni grehe,\nza mnom daleko."
  },
  {
    "id": "825",
    "title": "Ditramb",
    "author": "Miloš Crnjanski",
    "content": "Stoleća te digla razapetog.\nO rode blagosloven bol.\nSlavu sam pevo mira svetog,\nkoje toči ubica ohol.\n\nTebe o rode jer veseo mreš,\na smrt je samo čast,\ngusle ne daju da za život zreš,\nza služinsku počast.\n\nNaša je sudba urlikom mreti\noholo strašno po gorju.\nPevati, glasno razapeti,\npo stenju, kršu i borju:\nDa je život za sluge čast,\ni nad veseo gnjili svet\nvitlati sebe smrti u počast,\nkao steg krvav i svet.\n\nSteg dičan buna i ubica.\nO rode ti si izabranik njin.\nKlekneš li životu ponizna lica\nnisam više tvoj sin."
  },
  {
    "id": "826",
    "title": "Groteska",
    "author": "Miloš Crnjanski",
    "content": "Zidajte Hram\nbeo ko manastir.\nNek šeće u njemu Mesec sam\ni plače noć i mir.\n\nA na hram dižite crnu\nsfingu naroda mog.\nNek se sve zvezde što jezde osvrnu\nza osmeh čudovišta tog.\n\nZidajte Hram\nbeo ko manastir.\nNek šeće u njemu Mesec sam\ni plače noć i mir.\n\nU hramu nad Milošem i Markom\nuokvirte zlatom na oltaru žarkom\npečate plave i rumene,\nžute i crne i šarene.\nPečate plave i rumene,\nžute i crne i šarene,\nljubičaste i zelene.\n\nPečate ustava i prava,\nzakona i štatuta,\nprivilegija hiljadu puta,\nobećanja i fermana,\npohvala sa svih strana,\nnaroda mog:\nda vidi Bog.\n\nZidajte Hram\nbeo ko manastir.\nNek šeće u njemu Mesec sam\ni plače noć i mir."
  },
  {
    "id": "827",
    "title": "Himna",
    "author": "Miloš Crnjanski",
    "content": "Nemamo ničeg. Ni Boga ni gospodara.\nNaš Bog je krv.\n\nZavejaše gore mećave snega,\nNestaše šume, brda i stene.\nNi majke, ni doma ne imadosmo,\nselismo našu krv.\n\nNemamo ničeg.\nNi Boga ni gospodara.\nNaš Bog je krv.\n\nRascvetaše se groblja i planine,\nrasuše vetri zore po urvinama;\nni majke, ni doma, za nas nema,\nni stanka, ni dece.\nOsta nam jedino krv.\nOj.\nOna je naš strašan ponos."
  },
  {
    "id": "828",
    "title": "Ljubav",
    "author": "Miloš Crnjanski",
    "content": "Već prvi put kad si zbacila odelo\nsmešan mi beše tvoj pogled ohol.\nVeć prvi put mi ljubav beše samo bol.\n\nVeć prvi put mesto da slušah\nu zori kako se topiš kao sneg,\nja jurnuh u šume gde upada breg,\ni grane što pokraj jecahu\nkao moja duša.\n\nU njih sam krio obraze moje\ntople od tvojih grudi,\nNežnije no ruke tvoje\nbiljke sam pozno po stisku.\n\nStrasnije nego na tvoje grudi\npao sam na njih,\nu bludnom, bezumnom vrisku."
  },
  {
    "id": "829",
    "title": "Mizera",
    "author": "Miloš Crnjanski",
    "content": "Kao oko mrtvaca jednog\nsjaje oko našeg vrta bednog,\nfenjeri.\nDa l noć na tebe svile prospe?\nJesi li se digla među gospe?\nGde si sad Ti?\n\nVoliš li još noću ulice,\nkad bludnice i fenjeri stoje\npokisli?\nA rage mokre parove vuku,\nu kolima, ko u mrtvačkom sanduku,\nšto škripi.\n\nDa nisi sad negde nasmejana,\nbogata i rasejana,\ngde smeh vri?\nO, nemoj da si topla, cvetna,\nO, ne budi, ne budi sretna,\nbar ti mi, ti.\n\nO, ne voli, ne voli ništa,\nni knjige, ni pozorišta,\nko učeni.\nKažeš li nekad, iznenada,\nu dobrom društvu, još i sada,\nna čijoj strani si?\n\nO, da l se sećaš kako smo išli,\nsve ulice noću obišli\npo kiši?\nSećaš li se, noćne su nam tice\ni lopovi, i bludnice,\nbili nevini.\n\nStid nas beše domova cvetnih,\nzarekli smo se ostat nesretni,\nbar ja i Ti.\nU srcu čujem grižu miša,\na pada hladna, sitna kiša.\nGde si sad Ti?"
  },
  {
    "id": "830",
    "title": "Na ulici",
    "author": "Miloš Crnjanski",
    "content": "Kad svetiljke sinu\ni ulice pođu u visinu,\nu tami stojim ja.\nNa svemu što prođe\nmoj osmeh zasija.\n\nNestanu boli, okovi i laž,\nod mog pogleda zavisi sva draž,\nsvega što prođe.\nŽene prolaze i oblik gube,\nsmeše se, pa mi priđu da me ljube,\na ja im novu senku dam.\n\nI dok tiho zamagli noć,\nulice pune seni,\nja imam neba bezgraničnu moć,\nsvi boli sveta skupe se u meni.\n\nKo cvetići beli sa Meseca\nrađaju se po ulici deca.\nOd osmeha mog umire dan,\na svakog koga pogledam,\nstiže moja sudba, sreća i san.\n\nKad mahnem rukom, nehotice,\nnove zvezde sinu.\nTad sjajan, tužan, ceo grad,\nliči na moje lice.\n\nA da me vide svi u nebo idu,\npo ulici zvezda i srebra.\nJa stojim raspet sam na zidu,\na mesec mi blago probada rebra."
  },
  {
    "id": "831",
    "title": "Naša elegija",
    "author": "Miloš Crnjanski",
    "content": "I boli nas.\nGračanice više nema,\nšta bi nam takovska groblja?\nMarko se gadi buđenja i zore,\ngrobovi ćute, ne zbore.\nU nebo diže nas\nprezriv osmeh roblja.\n\nNećemo ni pobedu ni sjaj.\nDa nam ponude raj,\nsve zvede sa neba skinu.\nDa nas zagrle koji nas more,\ni njina zemlja sva izgore,\ni kleknu pred nas u prašinu.\nDa nam svi ruke ljube,\ni kliču i krune meću,\ni opet zatrube trube\ncveće i čast i sreću.\n\nMi više tome ne verujemo,\nnit išta na svetu poštujemo.\nNičega željno ne očekujemo,\nmi ništa ne oplakujemo.\nNama je dobro.\n\nProkleta pobeda i oduševljenje.\nDa živi mržnja smrt prezrenje."
  },
  {
    "id": "832",
    "title": "Nova serenata",
    "author": "Miloš Crnjanski",
    "content": "Draga, tenorista više nema.\nNa mesecu ne drema Don Huan više.\nNa glavi mi nije perjanica crna,\nni ruka puna bisernih zrna,\na noć ne miriše.\n\nNa mrtvima sam proveo mladost,\ntvoj mladež na dojci nije radost,\nkoja je nekad bila.\n\nPa i na tebi nije više svila,\nsa ljudima radiš ceo dan,\nza ljubav ne čekaš da cveta jorgovan,\nne gledaš sa tornja za mnom.\n\nAl nikad nisam zbog tebe plako,\nniti sam našo u ljubavi pako,\nko otrov u cvetu tamnom.\n\nGlava ti je bleda i čista,\nniko ne zna kako tužno beše,\nkad si mi došla, bleda a strasna,\nvita kao dete, i prečista.\n\nU mraku samo kad mi ideš,\na oči ti se bolno smeše,\nčini mi se ide mi krasna\nprosta sirota mati božja."
  },
  {
    "id": "833",
    "title": "Oči",
    "author": "Miloš Crnjanski",
    "content": "O koliko puta kad pred tobom\nosetim: da želim da ostavim za sobom\nmoje tužne misli u očima ti bistrim,\nneveselim…\n\nO koliko puta\nkad nam nad posteljom sat ućuti,\ni na tvom pobledelom licu\nod milja primetim dosadu lutalicu…\n\nO koliko puta tad ustajem sam,\npoguren i crn pa se zagledam\nkroz mutan prozor u proplanke daleke.\n\nI osetim da mi nije dosta ljubav nevesela.\nRazočaran od tvog umornog tela,\nradoznalo milujem bludne i meke\nvelike oči bilja."
  },
  {
    "id": "834",
    "title": "Priča",
    "author": "Miloš Crnjanski",
    "content": "Sećam se samo da je bila\nnevina i tanka,\ni da joj je kosa bila\ntopla, kao crna svila\nu nedrima golim.\n\nI da je u nama pre uranka\nzamiris'o bagrem beo.\n\nSlučajno se setih neveseo,\njer volim:\nda sklopim oči i ćutim.\n\nKad bagrem dogodine zamiriše,\nko zna gde ću biti.\nU tišini slutim\nda joj se imena ne mogu setiti\nnikad više."
  },
  {
    "id": "835",
    "title": "Prolog",
    "author": "Miloš Crnjanski",
    "content": "Ja videh Troju, i videh sve.\nMore, i obale gde lotos zre,\ni vratih se, bled, i sam.\nNa Itaki i ja bih da ubijam,\nal kad se ne sme,\nbar da zapevam\nmalo nove pesme.\n\nU kući mi je pijanka, i blud,\na tužan je život na svetu, svud -\nizuzev optimiste!\nJa nisam pevač prodanih prava,\nni laskalo otmenih krava.\nJa pevam tužnima:\nda tuga od svega oslobodjava.\n\nNisam patriotska tribina.\nNit marim za slavu Poetika.\nNeću da preskočim Krležu, ni Ćurčina,\nniti da budem narodna dika,\nSudbina mi je stara,\na stihovi malo novi.\n\nAli: ili nam život nešto novo nosi,\na duša nam znači jedan stepen više,\nnebu, što visoko, zvezdano miriše,\nil nek i nas, i pesme, i Itaku, i sve,\ndjavo nosi."
  },
  {
    "id": "836",
    "title": "Putnik",
    "author": "Miloš Crnjanski",
    "content": "Idem slobodno,\nniko mi nije odneo\nda ljubim tužnu moć.\nRaširim ruke, ali ne u zore\nnego u more i noć.\n\nOsmehom ulazim, stigo ma kud,\nu tužne i bolne jave.\nKad volim meni i gresi svud\nnebesa pletu,\noko radosno pognute glave.\n\nOstavljam bolnim osmehom san,\nda prođe i ode i mre.\nLjubav je put beskrajan\nna kom je dozvoljeno sve.\n\nNe žalim ni tebe ni sebe ja,\ni smešim se na daljine.\nUmor mi samo u očima sja,\ni sve što ištem od tebe\nto je časak-dva tišine,\ntišine."
  },
  {
    "id": "837",
    "title": "Samoća",
    "author": "Miloš Crnjanski",
    "content": "Sve dok si strasna i bludna,\nma luda i gadna i čudna,\nsa telom starim i sedim,\nil pupovima zavijenim belim:\nja te grlim osmehom bledim\ni branim.\n\nJa te želim.\nRuke mi drhte, ko suve grane,\nsa kojih nebo jabuke pobra.\nJa ih pružam\nklecajući ulicama malim,\ntebi, prošla u svili ili krpi,\nza san si dobra.\n\nSamo kad me prošlosti sećaš,\ni nešto novo i bolje obećaš,\nrajske mi tajne nepoznate kažeš:\nda hoćeš ko sestra bratu\nda mi pomogneš...\n\nNa mom se licu sve ugasi,\ni đavo se javi u jednoj grimasi,\nšto se smeje i gadi."
  },
  {
    "id": "838",
    "title": "Serenata",
    "author": "Miloš Crnjanski",
    "content": "Čuj, plače Mesec mlad i žut.\nSlušaj me, draga, poslednji put.\n\nUmreću, pa kad se zaželiš mene,\nne viči ime moje u smiraj dana.\nSlušaj vetar sa lišća svelog žutog.\n\nPevaće ti; da sam ja ljubio jesen,\na ne tvoje strasti, ni članke tvoje gole,\nno stisak granja rumenog uvenutog.\n\nA kad te za mnom srce zaboli,\nzagrli i ljubi granu što vene.\nAh, niko nema časti i strasti,\nni plamena dosta da voli mene;\n\nNo samo jablanovi viti,\ni borovi pusti ponositi.\n\nNo samo jablanovi viti...\nI borovi pusti ponositi..."
  },
  {
    "id": "839",
    "title": "Slava",
    "author": "Miloš Crnjanski",
    "content": "Kad se oblaci roje..\ni lišće pada, sa granja svela,\ni svi boli, u jesen, zaćute..\nKud oblak ne nadje više\nputeve zasute,\nlete oči moje."
  },
  {
    "id": "840",
    "title": "Smiraj",
    "author": "Miloš Crnjanski",
    "content": "Setim se, kako su, u ljubavi,\ndragi, prvi dani.\nKad su ruke tople,\nkad se oči slede,\npreletajući one kutove blede,\noko usana...\n\nšto drhte, protkani,\nmutnom tišinom\nu kojoj su osmeh i tuga pomešani\nnesigurno i tamno.\n\nKlatno zvona teško i tmurno,\nu grudi udari me.\n\nTad se dižem,\ni u mutna okna prozora,\npuna sitnih glasova večeri,\nšapućem, nesigurno,\ni moje ime."
  },
  {
    "id": "841",
    "title": "Spomen Principu",
    "author": "Miloš Crnjanski",
    "content": "O Balši, i Dušanu Silnom, da umukne krik.\nVlastela, vojvode, despoti, behu sram.\nHajdučkoj krvi nek se ori cik.\nUbici dižte Vidovdanski hram!\n\nSlavi, i oklopnicima, nek umukne poj.\nDespotica svetih nek nestane draž.\nGladan i krvav je narod moj.\nA sjajna prošlost je laž.\n\nA ko nas voli, nek voli kamen goli.\nNek poljubi mržnju i mrtve.\nIskopane oči, vino što se toči,\nu slavu ubistva i žrtve.\n\nO pravdi i pobedi svetoj nek umukne krik.\nOcevi i braća i sestre behu sram.\nOsveti, majci našoj, nek se ori cik.\nRaji, riti, dište kosovski hram.\n\nA suncu i manastirima ugušite poj.\nKadife i svile nek nestane draž.\nJauk i groblje je narod moj.\nA sjajna prošlost je laž.\n\nMoj narod nije steg carski što se vije,\nnego majka obeščašćena.\nZnoj i sirotinja i mržnja što tinja\nu stidu zgarišta i stena."
  },
  {
    "id": "842",
    "title": "Srp na nebu",
    "author": "Miloš Crnjanski",
    "content": "Ti nezaboravljena moja\nna rodnom polju iznenada ženka,\nostaj mi senka, senka.\n\nKo redovi zarđalih kosa\nkukuruz je na suncu zreo.\nTeška si bila, vrela i bosa\nkao snop žita kad se razgrne.\nOči ti behu male al crne\nkao rupice na fruli.\nKad mi na tebi svaki zaglavak vreo\nod slasti poče da trne\nraširila si se, i uzdrhtala,\nko zemlja ispod grana trulih.\n\nU crnom dugom svilenom plaštu\npo svetu bludim.\nI svud gde stignem šapatom budim\nbolan osmeh, suze i maštu.\n\nSviram smrt,\nal mi gudalo rasipa nehotične zvuke.\nA zidovi mrtve i oblake što plove\nblago mi miluju ruke.\nJednako ćarlija kao dalek vrt\ntragom mojim senka moja,\npuna žita i neba vedra,\nvrela kao jedra nedra tvoja.\n\nI dok mi se noću prepliću na ruci\ngole žene, i zvuci\nkrvavih nakita strašnih,\nteške svile i listovi prašni,\nčim pred zoru svane,\nnebo mi je rosno ko ravne poljane,\na Mesec se nad njima sja\nkao srp."
  },
  {
    "id": "843",
    "title": "Stražilovo",
    "author": "Miloš Crnjanski",
    "content": "Lutam, još, vitak, sa srebrnim lukom,\nrascvetale trešnje, iz zaseda, mamim,\nali, iza gora, zavičaj već slutim,\ngde ću smeh, pod jablanovima samim,\nda sahranim.\n\nI ovde, proletnje veče\nza mene je hladno,\nkao da dolinom, tajno, Dunav teče.\nA gde oblaci silaze Arnu na dno\ni trepte uvis zelenila tvrda,\nvidim most što vodi, nad vidikom,\nu tešku tamu Fruškog brda.\n\nI mesto da se klanjam Mesecu, toskanskom,\nšto u reci, rascvetan kao krin, blista,\nznam da ću, ovog proleća, zakašljati ružno\ni vidim vitak stas, preda mnom, što se roni,\nverno i tužno,\nsenkom i korakom, kroz vodu što zvoni,\nu nebesa čista.\n\nI tako, već slutim\nda ću, skoro, dušu sasvim da pomutim.\nI tako, već živim,\nzbunjen, nad rekama ovim, golubijski sivim.\n\nPoveo sam davno tu pognutu senku,\na da sam hteo, u onoj gori,\npoznao grožđe, noć i terevenku,\ni potok, što sad, mesto nas, žubori.\n\nI tako, bez tuge,\noči su mi mutne od neke bolje, duge.\nI tako, bez bludi,\nna usnama mi gorka trulost rudi.\n\nLutam, još, vitak, sa srebrnim lukom,\nrascvetale trešnje, iz zaseda, mamim,\nali, iza gora, zavičaj već slutim,\ngde ću smeh, pod jablanovima samim,\nda sahranim.\n\nVeć davno primetih da se, sve, razliva,\nšto na brda zidam, iz voda i oblaka,\ni, kroz neku žalost, tek mladošću došlom,\nda me ljubav slabi, do slabosti zraka,\nprovidna i laka.\n\nZnam da mi u kosu,\npo zori rumenotamnoj,\ntuđa, umorna, ruka, bledi sumrak prosu.\nA da veselosti mojoj, čiloj i pomamnoj,\ndve zaspale, bolne, dojke ne daju\nda se glasnim krikom bacim po trešnjama,\nšto mi ostadoše u zavičaju.\n\nI, mesto da vodim, pogledom zelenim,\nkao pre, reku što se sliva,\nda skačem, kao Mesec, po gorama pustim,\ni zažarene šume da potpirim,\nsad, plavim i gustim,\nsnegom, i ledom, smešeći se, mirim\nsve što se zbiva.\n\nI tako, bez veza,\nstiže me, ipak, rodna, bolna jeza.\nI tako, bez doma,\nipak će mi sudba postati pitoma.\n\n\nNe, nisam, pre rođenja, znao ni jednu tugu,\ntuđom je rukom, sve to, po meni razasuto.\nZnam, polako idem u jednu patnju, dugu,\ni, znam, pognuću glavu, kad lišće bude žuto.\n\nI tako, bez bola,\nvratiću se, bolan, voćkama naših polja.\nI tako, bez mira,\npatiće gorko, mnogo šta, od mog dodira.\n\nVeć davno primetih da se, sve, razliva,\nšto na brda zidam, iz voda i oblaka,\ni, kroz neku žalost, tek mladošću došlom,\nda me ljubav slabi, do slabosti zraka,\nprovidna i laka.\n\nLutam, još, vitak, po mostovima tuđim,\nna mirisne reke priležem, pa ćutim,\nali, pod vodama, zavičaj već vidim,\notkud pođoh, posut lišćem žutim\ni rasutim.\n\nI ovde, rumen krina,\nsa devojačkog rebra,\nja, zorom, umorno brišem, bez milina.\nA kad utopim čun Mesečev, od srebra,\nu novo more jutra i u trave,\nsednem na oblak, pa gledam svetlosti,\nšto se po  nebu, iz moje strasti, jave.\n\nA, mesto svog života, davno živim,\nbure i senke groznih vinograda.\nNastavljam sudbu, već i kod nas prošlu,\nbolesnu neku mladost, bez prestanka;\ntek rođenjem došlu,\nsa rasutim lišćem, što, sa groba Branka,\nna moj život pada.\n\nI tako, bez groba,\nveselost je neka, u meni, rugoba.\nI tako, bez tela,\nduša mi je nevidljiva, i nevesela.\n\nJednog proleća i ja sam gorko znao\nda, kroz svirale devojačkog rebra, zdravlje dajem.\nI grudi svoje, u grožđu, krikom, raskidao,\nnag, na dnu neba, opivši se zavičajem.\n\nI tako, bez lica,\nna liku mi je senka jarca, trešnje, tica.\nI tako, bez stanka,\nteturam se vidikom, bez prestanka.\n\nLutam, još, vitak, po mostovima tuđim,\nna mirisne reke priležem, pa ćutim,\nali, pod vodama, zavičaj već vidim,\notkud pođoh, posut lišćem žutim\ni rasutim.\n\nDrhtim, još vitak, od reka i nebesa.\nMilujem vazduh, poslednjom snagom i nadom,\nali, svisnuću, to i ovde slutim,\nza gomilom onom, jednom, davno, mladom,\npod sremskim vinogradom.\n\nZa jedan blagi stas,\nšto, prvi put, zaljulja\nvišnje i trešnje, poljupcem, kod nas\ni poskoči, vidikom, sa ritova i mulja.\nZa društvo mu, što po vinskom mehu\nsvelo lišće rasu, sa osmehom mutnim,\npreskačući, prvi put, potoke u smehu.\n\nA, mesto svog života, znam da, po vidiku,\ntaj smeh rasuh, nad svakim telom, golim,\ni, nad zemljom ovom, kroz koju Arno rudi,\npun zvezda i zraka, moj se šapat sliva,\nu izmoždene grudi,\njer se, u proleću, sve to opet zbiva,\nsvuda, gde ja volim.\n\nI tako, bez reči,\nduh će moj sve tuđe smrti da zaleči.\nI tako, bez traga,\nrasuće mi ruka živa tela mojih draga.\n\nJer ljubav će moja pomešati, tajno\npo svetu, sve potoke, i zore,\ni, spustiti na život, vedro, i beskrajno,\ni kod nas, nebo, i senku Fruške gore.\n\nI tako, bez zvuka,\nsmeh će moj padati, sa nebeskog luka.\nI tako, bez vrenja,\nza mnom će život u trešnje da se menja.\n\nDrhtim, još vitak, od reka i nebesa.\nMilujem vazduh, poslednjom snagom i nadom,\nali, svisnuću, to i ovde slutim,\nza gomilom onom, jednom, davno, mladom,\npod sremskim vinogradom.\n\nLutam, još vitak, sa osmehom mutnim,\nprekrstim ruke, nad oblacima belim,\nali, polako, sad već jasno slutim\nda umirem i ja, sa duhom potamnelim,\nteškim, neveselim.\n\nI ovde, reku jednu\nvidim, pod svojim telom,\nda hladi laku, srebrnu, zemlju, nepreglednu.\nA kad mi prospe trešnje po duhu obolelom,\ni, kraj Meseca, i ovde, zvezda zablista,\nvidim da je, u ranom umiranju,\nmoja, i tuđa, mladost, gorka i jedna ista.\n\nI, mesto svoje sudbe, sa užasima novim,\nsusrećem davni život, bolan, i prozračan.\nA, kroz ovu zemlju, svilenu i prozirnu,\nčim, uplašeno, spustim devojačko telo,\nkroz maslinu mirnu,\nvidim, daleko, opet, lišće svelo\ni zavičaj oblačan.\n\nI tako, bez kretnje,\ntuđinu, poljupcem, dižem, u vetrove proletnje.\nI tako, bez znaka,\ndozivam golu dragu iz mekog, toskanskog mraka.\n\nA prah, sve je prah, kad dignem uvis ruku\ni prevučem, nad providnim brdima, i rekom.\nI, neizmerno slabe, sve te trešnje, što se vuku\nsa mnom, po svetu, sa zemljanim lelekom.\n\nI tako, bez tame,\nduh moj sa mračnim voćkama pokriva me.\nI tako, bez imena,\nistom žalošću milujem brda neviđena.\n\nLutam, još, vitak, sa osmehom mutnim,\nprekrstim ruke, nad oblacima belim,\nali, polako, sad već jasno slutim\nda umirem i ja, sa duhom potamnelim,\nteškim, neveselim.\n\nLutam, još, vitak, sa šapatom strasnim\ni otresam članke, smehom prelivene,\nali, polako, tragom svojim, slutim:\ntišina će stići, kad sve ovo svene,\ni mene, i mene.\n\nI ovde, bez boje tajne,\nni jedne voćke nema,\nnebesne one boje, gorke i beskrajne.\nA kad razgrnem doline, rukama obema,\ni, otkrijem dna bezdana, srebrna i bela,\nna dnu je, opet, žalost, nejasna i laka,\nvazduhom kupanih voćaka i tela.\n\nI mesto srebrnih pruga, zabrežja i reka,\nsusrećem, kao u snu, umorne misli, svoje.\nA, nad trešnjama, i mladim višnjama,\ntamnu i dugu maglu, što se, svuda, širi,\nu život pred nama,\ngde se strast, polako u umiranje smiri,\ni čula upokoje.\n\nI tako, bez reda,\nmladost uvijam mirom, snegova i leda.\nI tako, bez puta,\nmoje milovanje, po umiranju luta.\n\nA mir, svud je mir, kad raspem šta je bilo\ni priklonim glavu na ono što me čeka;\nna ceo jedan kraj sa kog se vino slilo\ni smeh, i divna bestidnost daleka.\n\nI tako, bez mora,\npreliću život naš, zorama Fruških gora.\nI tako, bez pića,\nigraću, do smrti, skokom, sretnih, pijanih, bića.\n\nLutam, još, vitak, sa šapatom strasnim\ni otresam članke, smehom prelivene,\nali, polako, tragom svojim, slutim:\ntišina će stići, kad sve ovo svene,\ni mene, i mene."
  },
  {
    "id": "844",
    "title": "Sumatra",
    "author": "Miloš Crnjanski",
    "content": "Sad smo bezbrižni, laki i nežni.\nPomislimo: kako su tihi, snežni\nvrhovi Urala.\n\nRastuži li nas kakav bledi lik,\nšto ga izgubismo jedno veče,\nznamo da, negde, neki potok\nmesto njega teče!\n\nPo jedna ljubav, jutro, u tuđini,\ndušu nam uvija, sve tešnje,\nbeskrajnim mirom plavih mora,\niz kojih crvene zrna korala,\nkao, iz zavičaja, trešnje.\n\nProbudimo se noću i smešimo, drago,\nna Mesec sa zapetim lukom.\nI milujemo daleka brda\ni ledenegore, blago, rukom."
  },
  {
    "id": "845",
    "title": "Tradicije",
    "author": "Miloš Crnjanski",
    "content": "Zaželićeš da budeš majka,\ni očima suznim punim bajka\ni glasom punim uspavanka,\nsmešićeš se bez prestanka,\ni klečaćeš predamnom:\n\nAli sa moga lica\npadaće na tebe mržnjom tamnom\nradost zuluma, zgarišta i šuma,\ni gordi, bezbrižni smeh ubica.\n\nPod gorom visokom u večeri jasne,\nšaptaćeš mi reči plahe strasne,\ni nuditi nedra naježena bela.\nAli će iz moja oba oka nevesela\njurnuti da grle pogledi žudni\nplaninski jedan strm,\nili bor, ili jelu, ili šumu rascvetanu,\nili koji mračan grm.\n\nI kad ti na licu plane plam,\nbludan i stidan od dara\nskrivenog pod srcem sred nedara:\nja otac biću tužan, što ne ubih,\nja otac biću tužan, jer ljubljah,\nšto nisam više krvav i sam."
  },
  {
    "id": "846",
    "title": "Trag",
    "author": "Miloš Crnjanski",
    "content": "Želim:\nda posle snova\nne ostane trag moj na tvom telu.\n\nDa poneseš od mene samo\ntugu i svilu belu\ni miris blag...\n\nputeva zasutih lišćem svelim\nsa jablanova..."
  },
  {
    "id": "847",
    "title": "Uspavanka",
    "author": "Miloš Crnjanski",
    "content": "Kad šuma svene\nostaće nad njom zvezde rumene.\nPonećeš svud, pošla ma kud,\nsamo srce svoje gorko.\n\nVetar studeni duše, ne stidi se mene,\nnema duše,\nni zakona ni časti,\nnad bolom ima vlasti\njoš samo telo golo.\n\nSve što sam voleo\numrlo je vičući ime moje,\na ja mu ne mogah pomoći.\n\nZbaci odelo svoje.\nU celoj zvezdanoj noći\njedina radost nad bolom\nu telu tvom je golom.\n\nSve nam dopušta tuga."
  },
  {
    "id": "848",
    "title": "Vatromet",
    "author": "Miloš Crnjanski",
    "content": "Došlo je doba\nda nam duša sve lekove zna,\ni nikog, nikog ne treba,\nponosna beskrajna.\n\nU telu nam je pobuna.\nU telu nam je gađenje,\nponiženje neverstvo zlo.\n\nDošlo je doba\nda nam duša sve voli i trpi.\nNa najgoroj krpi sanja,\nblagodari, blagosilja.\n\nTela nam se uznesu,\nkao kamenje u nebesa.\nDa pršte grme i gore\nu mržnji, razočarana, u besu."
  },
  {
    "id": "849",
    "title": "Vetri",
    "author": "Miloš Crnjanski",
    "content": "Ne grli cvetne poljane moj glas.\nNikad me nisi čula još da ječim,\nnikad me nisi videla da klečim,\nnikad u mojim očima pljusnuo nije\nžudan talas.\n\nDaleko je ono, daleko,\nšto moje zdravlje pije.\nKatkad zazvoni u noći, mirisno i meko.\nČesto je kao sunčana morska stena,\nna kojoj sja jedini kamen koji cveta: mir.\n\nSmrt moja zavisi od pevanja ptica.\nJa nemam ja doma, ni imena.\nDaleko negde stoje vite jele, snežna lica,\nradi njih mi je majko drago da si poštena.\n\nMoje vruće usne ne žude više\nživa devojačka prebela tela.\n\nNoću kad lutam u senci grada,\nkraj raspeća, baština i groblja,\nne žudim za sinom,\nne plačem za roblja.\n\nVetri će mesečinom kličući da jezde,\nu vrtlogu sunca, kamenja i neba pašće krikom,\nu zavejane, mlade jele, i posuće im krila,\ndahom našim, što će se slediti u zvezde...\nNegde... gde nisam bio i nikad nisi bila.\n\nPod nebom, u ledu rumenom, gde zora spi,\ndisaće jele što disasmo mi,\ni stišati zvezde osmehom i snagom,\nšto ih je vetrova talas,\nodneo sa nas, odneo sa nas."
  },
  {
    "id": "850",
    "title": "Grifos",
    "author": "Milutin Bojić",
    "content": "Ti, crvena ženo, s očima od vatre,\nstrasna kao more, razbludna kô zmija,\ntražiš moje hoću, da tvoj žar ga satre,\ni siktanju tvome moj grč bola prija.\n\nOdlazi, o strasna carice satira,\ni sažeži kose i razgubaj usne,\ni razlupaj mramor nimfijskih kumira,\ni raščupaj nedra krv na njih da pljusne.\n\nDuboko u mene zarila si nokte.\nJa u divljem vrisku čupam svoje prsi,\ngrizem sama sebe i jaučem dok te\nOsećam gde piješ moje muške rsi.\n\nIzmrvljen i krvav, a pijan od zlosti,\nja osećam: ponor očiju me guta,\na tvoj ludi tanac prožima mi kosti,\ntvoj niobski osmeh mozak mi poluta.\n\nCelovom bi jednim spržila me cela,\nispila svu mladost i drhtanje soka,\ndok bi tvoja dojka ledena i bela\ngolicala groblje mog sprženog oka.\n\nAj, čupao bih ti usne, vrat i oči,\nsmrvljenu do smrti zasuo te blatom,\nna nadgrobnoj tvojoj urezao ploči\nGrifosa praćena keruvimskim jatom;\n\nVelikom i strašnom kletvom iz dubina\nmrtvu bih te kleo lud od očajanja,\npio bih u bolu i, pijan od vina,\njecao u ponoć pesmu pokajanja;\n\nLuče nove vere hteo bih da dižem\nza vekove nove kô znak vaskrsenja,\nja, što kô kraj sfinksa u prašini gmižem,\nja, suludi Juda palog pokolenja;\n\nApostolskim zvukom simfonije jedne\npevao bih himnu što umrle budi,\nali... moje usne za usnama žedne,\na izmrvljen mozak traži smrt u bludi:\n\nDršćući te grlim rukom što sva peče,\npropinju se tebi ispucale usne,\nduša hoće večnost poljupcem da reče,\na krv u kap jednu stopi se i zgusne.\n\nAvaj, sfinkse vreli požudnih usana,\nti si ludi demon, što ljubeći davi,\nti si vrelo podne mog blistavog dana,\norao što žrtvu diže i krvavi."
  },
  {
    "id": "851",
    "title": "Lepota",
    "author": "Milutin Bojić",
    "content": "Ti gledaš vodopad kako se penuši,\nslušaš fijuk vetra kraj rečnih obala,\ni osećaš maglu što štipa i guši,\nno ne vidiš sunce u bari sred kala.\n\nGledaš kako grana za granom se suši\ni preliva jesen iznad morskih vala\numornoga sunca hiljadama šara\ni mre tisuć boja šumom četinara.\n\nI gledaš kad jutro iz ložnice stupa,\ni slušaš kleptanje izgladnjele čaplje,\ngledaš kako mesec mlekom brda kupa\ni sanjiva rosa jutrom s ruža kaplje,\ni ne vidiš ništa i koračaš dalje\nplačući što nebo samo sumor šalje.\n\nO, misliš li možda, postoji lepota\ndaleka i čudna, nepojamna nikom?\nBludeći je tražiš stazama života,\nočajno je kličeš svojom grubom vikom,\na vreteno svoje Parka kad razmota,\nsmućen ćeš čeznut' za slućenom slikom\nneznane lepote.\n\nČuj, u tebi sve je:\ntobom cvet miriše, tobom sunce greje\ntobom nebo plače, tobom gore cepte,\nu carstvu lepote žena krunu nosi,\ntobom ponoć bludi, tobom zvezde trepte,\ntobom zlo se ceri, tobom samrt kosi,\nandjeo i demon tobom s neba sleću\ntobom Gospod živi, svetovi se kreću."
  },
  {
    "id": "852",
    "title": "Mladost",
    "author": "Milutin Bojić",
    "content": "Ja znam samo hoću, a ne znam šta hoću,\nstotinu bih stvari u jedan mah hteo,\nbežao bih u svet, tražio samoću\ni kad bih mogao, na nebo se peo;\n\nSvirao, pevao, bez reda i veze\nmelodije lude, očajne i drske,\nkako plamti nebo, kako plaču breze,\nkako svira vetar i vapiju trske.\n\nKao kakav divljak azijskih plemena,\nšto besni od bola, a nesrećan nije,\nšibajući tela obnaženih žena\nu daire lupa, jauče i pije,\n\nZatim traži pesme dotle nečuvene,\nda taj bol bez bola iz grudi mu gone,\ni ja praskam, besnim, krv struji kroz mene\ni stotine struna u svesti mi zvone.\n\nU koštac sa sudbom! Tada praskam, dokle\nne klonem sav smožden kao trula masa;\nTada, kao čovek koga Gospod prokle,\nHulim Boga, da se nebo ustalasa.\n\nTo sazrela mladost nekog cilja traži:\nHtela bi iz duše, iz srca, iz grudi,\nčak i bol bi htela: kad je bol razdraži,\nda se troši, krši, i besni i ludi."
  },
  {
    "id": "853",
    "title": "Oči",
    "author": "Milutin Bojić",
    "content": "Muče me tvoje oči nikad stalne,\nčas smrtno crne, čas kô osmeh nežne,\nČas modro plave, zeleno opalne,\nkristalne i meke ko pahulje snežne.\n\nNjin gospodski pogled svud me prati.\nJa bivam nema i bezvoljna lutka\niznad koje se niz oblaka jati,\na pati što krv će tvoja u nju da se utka.\n\nČujem reč njinu ko vlastitu grižu,\nu zvezdama ih vidim kad se rode;\nčelične, one do kosti mi stižu\ni sižu razorne, mutne kô proletnje vode.\n\nNeizgladive kao večno klete\npoljane, koje mrtve use zgrću,\nza tuđi ujed na meni se svete\ni prete te oči koje ne tamne ni smrću."
  },
  {
    "id": "854",
    "title": "Odblesak",
    "author": "Milutin Bojić",
    "content": "Vratila si mi dane belih ruža,\ndonela ljubav iskrenu i čednu,\nda sanjam, kad mi oči prošlost htednu,\nrumen, što žudno čar mladosti pruža.\n\nI, pune sunca, tvoje oči piše\nbezdan saznanja s usne pune laži,\nvaskrsnuv nežnost, koja oko vlaži,\njer dasi Boga iz tvog nedra biše.\n\nU vrt gde leže ispijene čaše\nna ‘rpi cveća i zgažena granja,\nti blesnu sunce svesnog osećanja,\nda dani krina mađiski se zbraše.\n\nKad u prah padne idol slavom sliven,\ntužno zacvili logor ogoleo,\npriznaću tajom, sam u sebi skriven,\nda sam te, više no što znaš, voleo."
  },
  {
    "id": "855",
    "title": "Onima što plaču",
    "author": "Milutin Bojić",
    "content": "Ja hoću da radim ne gubeći vreme,\nda ne kukam posle kako nemam sreće,\nkako je za borbu slabo moje pleće\ni kako su ljudi stene gluhe, neme.\n\nJa hoću da radim, ja tražim života,\nne plašim se borbe, u nju stupam smelo.\nJa hoću da stvorim puno snage delo.\nNe plaši me moja vlastita Golgota.\n\nKidajući sebe, ja hoću da stvaram,\nda čeličnim dletom čvrsti kamen param\ni da stvorim delo što vremenu preti.\n\nDa salomim lenost ovog mlakog društva,\npunog ženskih ćudi i muškog mekuštva.\nSada! Plač ne trpim: plač se grozno sveti."
  },
  {
    "id": "856",
    "title": "Plava grobnica",
    "author": "Milutin Bojić",
    "content": "Stojte, galije carske! Sputajte krme moćne!\nGazite tihim hodom!\nOpelo gordo držim u doba jeze noćne\nnad ovom svetom vodom.\n\nTu na dnu, gde školjke san umoran hvata\ni na mrtve alge tresetnica pada,\nleži groblje hrabrih, leži brat do brata,\nprometeji nade, apostoli jada.\n\nZar ne osećate kako more mili,\nda ne ruži večni pokoj palih četa?\nIz dubokog jaza mirni dremež čili,\na umornim letom zrak meseca šeta.\n\nTo je hram tajanstva i grobnica tužna\nza ogromnog mrca, k'o naš um beskrajna.\nTiha kao ponoć vrh ostrvlja južna,\nMračna kao savest, hladna i očajna.\n\nZar ne osećate iz modrih dubina\nda pobožnost raste vrh voda prosuta\ni vazduhom igra čudna pitomina?\nTo velika duša pokojnika luta.\n\nStojte, galije carske! Na grobu braće moje\nzavite crnim trube.\nStražari u svečanom opelo nek otpoje\ntu, gde se vali ljube!\n\nJer proći će mnoga stoleća, k'o pena\nšto prolazi morem i umre bez znaka,\ni doći ce nova i velika smena,\nda dom sjaja stvara na gomili raka.\n\nAli ovo groblje, gde je pogrebena\nogromna i strašna tajna epopeje,\nkolevka će biti bajke za vremena,\ngde će duh da traži svoje korifeje.\n\nSahranjeni tu su nekadašnji venci\ni prolazna radost celog jednog roda,\nzato grob taj leži u talasa senci\nizmeđ' nedra zemlje i nebesnog svoda.\n\nStojte, galije carske! Buktinje nek utrnu,\nveslanje umre hujno.\nA kad opelo svršim, klizite u noć crnu\npobožno i nečujno.\n\nJer hoću da vlada beskrajna tišina\ni da mrtvi čuju huk borbene lave,\nkako vrućim ključem krv penuša njina\nu deci što klikću pod okriljem slave.\n\nJer, tamo daleko, poprište se žari\novom istom krvlju što ovde počiva:\nOvde iznad oca pokoj gospodari,\ntamo iznad sina povesnica biva.\n\nZato hoću mira, da opelo služim\nbez reči, bez suza i uzdaha mekih,\nda miris tamjana i dah praha združim\nuz tutnjavu muklu doboša dalekih.\n\nStojte, galije carske! U ime svesne pošte\nklizite tihim hodom.\nOpelo držim, kakvo ne vide nebo jošte\nnad ovom svetom vodom!"
  },
  {
    "id": "857",
    "title": "Poljubac",
    "author": "Milutin Bojić",
    "content": "Mi smo deca sreće i života zrela,\nnaša čudna ljubav do niskosti naga,\nmrzi legendarnih noći čeda svela:\nZa nju mladost Bog je, a strast joj je snaga.\n\n...Januar fijuče u sutonskoj studi,\nbičevana reka modri se i peni.\nJauk golih grana mrtve iz sna budi:\nKikoće se vreme u večitoj smeni.\n\nSve tutnji u snazi napregnute volje,\nkrši se i pišti i seva i para,\nrazjaren se orkan s nebesima kolje,\npolusmrznut Neptun s Adom razgovara.\n\nOpijeni mržnjom, opkoljeni vriskom,\npripijene usne do krvi smo grizli,\nmoćna su nam rebra drhtala pod stiskom\nprstiju, što međ njih neznano su sklizli.\n\nTaj poljubac duše pio nam je do dna,\ni hiljade šara, vrelih kô strast lavlja,\nigrahu kô oči dva pantera srodna,\ndok nebesa siva bivahu sve plavlja.\n\nPlašljivih fauna, videh, jure čete\nupivši u mene sav svoj pogled zečji,\npevajući psalme neke vere svete,\nkoje gušio je njihov pogled dečji.\n\nVekovima tako kikoću se oni,\nsplet njihov nevidljiv vaseljenom ide\ni, tek kad u nama zvuk srca zazvoni,\nnjihove se čete oživljene vide.\n\nMi smo deca sreće i života zrela,\nnaša čudna ljubav do niskosti naga,\nmrzi legendarnih noći čeda svela;\nza nju mladost Bog je, a strast joj je snaga."
  },
  {
    "id": "858",
    "title": "Put",
    "author": "Milutin Bojić",
    "content": "Padao je suton, dan je bio kišan,\nmi nevini, topli, iskričave krvi,\nčekasmo nesvesno val vekova stišan,\nda u strahu pljusne u poljubac prvi.\n\nA sad kako rado svu budućnost nudim,\ntražeći strah onaj, rumenilo stida,\nda, ko nekad, kroku besciljnom se čudim,\nda mađiski dvorac mašta s jutra zida.\n\nJa ljubavi imam još sočne i sveže.\nNeuvelih grudi evo troši čari!\nO, kako me peku te nevine mreže;\nNeki blatav demon njima gospodari.\n\nNe stapajmo usne, jer se ljubav siti;\nVaj, sve bliže dan je besvetih kumira,\ndan kad više neće u nas straha biti,\na presićen nagon zatražiće mira.\n\nKako brzo nebo biva idol bludan,\ni svetinja Svetih pod noge se meće!\nI poljubac svaki kog sam svesno žudan\nkap je zlatnog blata na zrcalu sreće."
  },
  {
    "id": "859",
    "title": "Sin zemlje",
    "author": "Milutin Bojić",
    "content": "Zagrmeće Gospod u strašni dan suda,\na ja ću mu reći: \"U najcrnjem mraku\ntvoju reč sam čuo gvozdenu i jaku\ni zbog njih počinih svoja dela luda.\n\nJa sam hteo razlog života da rešim\ni čuh glas tvoj da me zemnoj slasti vuče,\njer zemaljskih tajni da mi dade ključe\ntvoje sunce me je učilo da grešim.\"\n\nI neću mu reći da se za to kajem.\nI reći će Gospod: \"Raj ti neću dati,\ntu bolnicu gde se od dosade pati.\n\nNi pakao neću: stvorićeš ga rajem.\nNagradu dobijaš kô ni jedan čovek:\nBićeš večno ništa od danas i dovek.\""
  },
  {
    "id": "860",
    "title": "Sonet XIII",
    "author": "Milutin Bojić",
    "content": "I srešćemo se opet jedne zime\nu maglen suton pun uvelih nada,\nti nećeš biti ni strasna ni mlada,\nali još svesna svega što se zbilo.\n\nBlesnuće stari tvoj osmeh i njime\nti vaskrsnućeš sve, i maskarada\nprošlih celova, snova, serenada\nprhnuće kao prezdravelo krilo.\n\nNo to će biti za trenut, a potom\nu naše oči leš će maja leći\ni taj trenutni osmeh će izreći\n\nsud nad nekada voljenim životom:\nOno što tada zvasmo život ceo\nbeše tek jedan mali, svetli deo."
  },
  {
    "id": "861",
    "title": "Sonet XIV",
    "author": "Milutin Bojić",
    "content": "Tražio sam jedno novo nebo, da bih\nzagnjurio dušu sa snovima svima,\ndušu punu praznih oseka i plima,\ndušu, čiji kuti behu laži siti.\n\nTi splet svojih želja nevinih i slabih,\nuzdahe svih noći, svih leta i zima,\npesme svih sotona i svih serafima\nhtela si u jedan kip svih snova sliti.\n\nOboje za istom žudili smo slikom,\nvođeni nejasnim lutali smo dugo,\nkô da nazirasmo mrakom jedno drugo,\n\ni rekosmo reč, što ne rekosmo nikom\nna susretu prvom, mada nismo hteli -\nmi smo se voleli, pre no smo se sreli."
  },
  {
    "id": "862",
    "title": "Autobiografija",
    "author": "Miroslav Antić",
    "content": "Od besa nikad nisam pio,\nsit nikad nisam hleba isko,\na žeđ sam bio, a glad sam bio\npod krovovima neba niskog.\n\nI nisam krotko, mirno teko\npo zemlji crnoj, parastosnoj,\nnego sam meko reko nekom\nhimnu u jutro smrtonosno.\n\nI nisam pao, nisam dao,\nda mi kroz oči gmižu tuge,\nveć sam od samog sebe krao\npomalo sebe za sve druge.\n\nPa sam stekao ruke ove\ni snove svoje rastom stigo,\ni bio dobri, grubi čovek\nšto je na leđa život digo.\n\nI svet rasparo star i uzan\nlopatom tupom teških šaka,\npa odlutao nezauzdan\nbez svratišta, bez povratka."
  },
  {
    "id": "863",
    "title": "Balada",
    "author": "Miroslav Antić",
    "content": "Od svih si devojaka bila tiša,\nzbunjena, sama, neprimetna, bleda.\nEj, zašto nisi bar porasla viša,\nbar viša za pola pedlja?\n\nJedne je noći udarala kiša\ntako krvnički ko čuvari reda…\nEj, zašto nisi bar porasla viša,\nbar viša za pola pedlja.\n\nJer kad si se o drvo kraj vrata\nobesila jednom u svitanja seda,\nizmeđu bosih nogu i blata\nbilo je razmaka - samo pola pedlja."
  },
  {
    "id": "864",
    "title": "Belo",
    "author": "Miroslav Antić",
    "content": "Nebo. Nebo. Sreće dosta.\nU proleću po drveću\nod meseca kikot osta.\nEj umreću!\n\nEj umreću ispod granja\nkraj zaspale vodenice\nza devojke, milovanja, pletenice.\n\nEj, umreću od daljina,\nod mladosti i od snage,\nza krčage pune vina, za krčage...\nPa da se pije, da se smeje,\nda se peva preko njiva,\nsav od sunca po ustima ispolivan.\n\nDa me čekaš ispred kuća,\nda razvezeš ruke zrele,\noči bi se od svanuća razbolele.\nRazbolele i opile\nda se smejem do bolesti.\n\nEj, da mi je niz aprile tebe sresti.\nEj, da mi je da izludim,\na bagrenje rascvetano.\nEj da mi je golih grudi,\nsa košuljom poderanom.\n\nEj, da mi je da te ljubim\nslab do ropca, jak do krika,\nkad zabele zdravi zubi harmonika.\n\nEj, da mi je u proleću u milion vrelih boja.\nEj, umreću bos po cveću, samog sebe razboleću.\nEj! devojko dušo moja."
  },
  {
    "id": "865",
    "title": "Besmrtna pesma",
    "author": "Miroslav Antić",
    "content": "I\nAko ti jave: umro sam\na bio sam ti drag,\nmožda će i u tebi\nodjednom nešto posiveti.\n\nNa trepavicama magla.\nNa usni pepeljast trag.\nDa li si ikad razmišljao\no tome šta znači živeti?\n\nKo sneg u toplom dlanu\nu tebi detinjstvo kopni.\nBrige…\nZar ima briga?\nTuge…\nZar ima tuga?\n\nPo merdevinama mašte\nu mladost hrabro se popni.\nTamo te čeka ona\nlepa, al lukava duga.\n\nI živi!\nSasvim živi!\nNe grickaj kao miš dane.\nŠiroko žvaći vazduh.\nPrestiži vetar i ptice.\n\nJer svaka večnost je kratka.\n\nOdjednom nasmejani\nu ogledalu nekom\ndobiju zborano lice.\n\nOdjednom: na ponekom uglu\nvreba poneka suza.\n\nNevolje na prstima stignu.\nGodine postanu sivlje.\n\nOdjednom svet, dok hodaš\nsve više ti je uzan\ni osmeh sve tiši\ni tiši\ni nekako iskrivljen.\n\nZato živi, al sasvim!\n\nI ja sam živeo tako.\nZa pola veka samo\nstoleća sam obišao.\n\nPriznajem: pomalo luckast.\nPonekad naopak.\nAl nikad nisam stajao.\nVečno sam išao.\nIšao…\n\nIspredi iz svoje aorte\npozlaćen konac trajanja\ni zašij naprsla mesta\niz kojih drhte čuđenja.\n\nI nikad ne zamišljaj život\nkao uplašen oproštaj,\nveć kao stalni doček\ni stalni početak buđenja.\n\nII\nA onda, već jednom ozbiljno\nrazmisli šta znači i umreti\ni gde to nestaje čovek.\n\nŠta ga to zauvek ište.\n\nNemoj ići na groblja.\nNišta nećeš razumeti.\nGroblja su najcrnji vašar\ni tužno pozorište.\n\nIgrajući se nemira\ni svojih bezobličja,\nzar nemaš ponekad potrebu\nda malo krišom zađeš\nu nove slojeve razuma?\nU susedne budućnosti?\n\nObjasniću ti to nekada\nako me tamo nađeš.\n\nZnaš šta ću ti učiniti:\npokvariću ti igračku\nkoja se zove bol,\nako se budeš odvažio.\n\nNe lažem te.\nJa izmišljam\nono što mora postojati,\nsamo ga nisi još otkrio,\njer ga nisi ni tražio.\n\nUpamti: stvarnost je stvarnija\nako joj dodaš nestvarnog.\n\nPrepoznaćeš me po ćutanju.\nVečni ne razgovaraju.\n\nDa bi nadmudrio mudrost,\nodneguj veštinu slušanja.\n\nVeliki odgovori\nsami sebe otvaraju.\n\nPosle bezbroj rođenja\ni nekih sitničavih smrti,\nkad jednom budeš shvatio\nda sve to što si disao\n\nne znači jedan život,\n\nstvarno naiđi do mene\nda te dotaknem svetlošću\ni pretvorim u misao.\n\nI najdalja budućnost\nima svoju budućnost,\nkoja u sebi čuje\nsvoje budućnosti glas.\n\nI nema praznih svetova.\n\nTo, čega nismo svesni,\nnije nepostojanje,\nveć postojanje bez nas.\n\nIII\nAko ti jave: umro sam,\nevo šta će to biti.\n\nHiljade šarenih riba\nlepršaće mi kroz oko.\nI zemlja će me skriti.\nI korov će me skriti.\n\nA ja ću za to vreme\nleteti negde visoko.\nUpamti: nema granica,\nveć samo trenutnih granica.\n\nJedriću nad tobom u svitanja\nniz vetar klizav ko svila.\nRazgrtaću ti obzorja,\nobrise doba u povoju\ni prizore budućnosti\nlepotom nevidljivih krila.\n\nI kao nečujno klatno\nzaljuljano u beskraju,\nvisiću sam o sebi\nkao o zlatnom remenu.\n\nProstor je brzina uma\nšto sama sebe odmotava.\nLebdeću u mestu, a stizaću\ni nestajaću u vremenu.\n\nOdmoriću se od sporednog\nkao galaktička jata,\nkoja su srasla pulsiranjem\nšto im u nedrima traje.\n\nOdmoriću se od sporednog\nkao ogromne šume,\nkoje su srasle granama\nu guste zagrljaje.\n\nOdmoriću se od sporednog\nkao ogromne ptice,\nkoje su srasle krilima\ni celo nebo oplele.\n\nOdmoriću se od sporednog\nkao ogromne ljubavi,\nkoje su srasle usnama\njoš dok se nisu ni srele.\n\nZar misliš da moja ruka,\nkoleno,\nili glava,\nmogu da postanu glina,\nkoren breze\ni trava?\n\nDa neka malecka tajna,\nil neki treperav strah\nmogu da postanu sutra\ntišina,\ntama\ni prah?\n\nZnaš, ja sam stvarno sa zvezda.\nSav sam od svetlosti stvoren.\n\nNišta se u meni neće\nugasiti ni skratiti.\n\nSamo ću,\nobično tako,\njedne slučajne zore\nsvom nekom dalekom suncu\nzlatnih se očiju vratiti.\n\nKažnjavan za sve što pomislim,\na kamoli što počinim,\nosumnjičen sam za nežnost\ni proglašen sam krivim\nšto ljubav ne gasim mržnjama,\nveć novom, većom ljubavlju\ni život ne gasim smrtima,\nveć nečim drukčije živim.\n\nPoslednji rubovi beskraja\ntek su početak beskrajnijeg.\n\nKo traje dalje od trajnijeg\nne zna za kratka znanja.\n\nNikad se nemoj mučiti\npitanjem: kako preživeti,\nnego: kako ne umreti\nposle svih umiranja.\n\nIV\nAko ti jave: umro sam,\nne brini. U svakom stoleću\nneko me slučajno pobrka\nsa umornima i starima.\n\nNigde toliko ljudi\nkao u jednom čoveku.\n\nNigde toliko drukčijeg\nkao u istim stvarima.\n\nPročeprkaš li prostore,\niskopaćeš me iz vetra.\nIma me u vodi.\nU kamenju.\nU svakom sutonu i zori.\n\nBiti ljudski višestruk,\nne znači biti raščovečen.\n\nJa jesam deljiv sa svačim,\nali ne i razoriv.\n\nA sva ta čudesna stanja\ni obnavljanja mene\ni nisu drugo do vrtlog\njednolik,\nuporan,\ndug.\n\nZnaš šta su proročanstava?\nKalupi ranijih zbivanja\ni zadihanost istog\nšto vija sebe ukrug.\n\nPa što bismo se opraštali?\nČega da nam je žao?\nAko ti jave: umro sam,\nti znaš – ja to ne umem.\n\nLjubav je jedini vazduh\nkoji sam udisao.\nI osmeh jedini jezik\nkoji na svetu razumem.\n\nNa ovu zemlju sam svratio\nda ti namignem malo.\nDa za mnom ostane nešto\nkao lepršav trag.\n\nNemoj da budeš tužan.\n\nToliko mi je stalo\nda ostanem u tebi\nbudalast,\nčudno drag.\n\nNoću kad gledaš u nebo,\ni ti namigni meni.\n\nTo neka bude tajna.\n\nUprkos danima sivim,\nkad vidiš neku kometu\nda vidik zarumeni,\nupamti: to ja još uvek\nšašav letim i živim."
  },
  {
    "id": "866",
    "title": "Bosonoga pesma",
    "author": "Miroslav Antić",
    "content": "Ovo je pesma za tvoja usta od višanja\ni pogled crni.\nZavoli me dok jesen duva u pijane mehove.\nJa umem u svakoj kapiji da napravim juni,\ni nemam obične sreće,\ni nemam obične grehove.\n\nPodeliću sa tobom sve bolesti\ni sva zdravlja.\nZavoli moju priliku što se tetura niz dan.\nSutra nas mogu sresti ponori il' uzglavlja.\nSvejedno..\nLepo je nemati plan.\n\nLepo je ne biti ni činovnik ni doktor.\nUputi telegram mome ocu:\n\"Postoji tužna divota,\nVaš sin ne ume ljude da spašava od smrti,\non, znate, spašava od - života...\"\n\nZavoli trag moga osmeha\nna rubu čaše, na cigareti,\ni blatnjav hod duž ulica\nkoje sigurno nekuda vode.\nBićemo suviše voljeni ili suviše prokleti.\nBudi uz mene kad odem."
  },
  {
    "id": "867",
    "title": "Crteži",
    "author": "Miroslav Antić",
    "content": "Ponekad tako sebe damo\nza oči jedva upoznate.\nI na rastanku ćutimo samo\ni ne tražimo da nas vrate.\n\nŽivimo posle u tom drugom\nsve dok mu oči svetom plamte.\nI ne znamo što nas pamte dugo\nkad ne tražimo da nas pamte."
  },
  {
    "id": "868",
    "title": "Crvena jesen",
    "author": "Miroslav Antić",
    "content": "Kad dodje crvena jesen i čokot krvlju rodi,\ndevojke neka raspletu kurjuka debeli švigar.\n\nGologlav ću se kroz polja klatarati po vodi\npijan od vetra, a iskren k'o materina briga.\n\nPoliću košulju vinom preko celih nedara.\nPevaću nešto iz grla i otegnuto niz kuće.\n\nJoš sam toliko momak, još imam toliko para\nda kupim usne sveta mokre, crvene i vruće.\n\nŽene, čuvajte oči! Ja sve odreda ločem.\nSakrijte negde ramena. Gladan sam belih tajni.\n\nBudem li malo divalj, oprosti meseče - oče,\ndo umora sam željan krovova zavičajnih.\n\nNeće mi biti teško ako sve nije plavo.\nNisam ja ovom kraju daleki putnik stran.\n\nIonako sam uvek bio i Bog i Đavo\nzbog neke pahulje retke što zadocni na dlan.\n\nKad dodje crvena jesen, berite vinograde.\nDevojke, rvaću se. Otimaću vam grudi.\n\nDoćiću da veselje točim u serenade\nuz kikot, vrisku i lavež teških harmonika ludih.\n\nDaj, neka pesme reže! Cvokoću dirke kroz veče.\nVina, birtašice, tugo! Vina! Napravi požar!\n\nJa sam ostao isti kao zid neokrečen\ni na detinjstvo davno miriše moja koža.\n\nŽeljan sam da mi kiše ližu kosu sa čela\ni da me čaša zdravlja pred kapijama sreta.\n\nKad bude crvena jesen, neka dodju sva sela.\nJoš imam dosta zuba za mokre usne sveta."
  },
  {
    "id": "869",
    "title": "Epilog",
    "author": "Miroslav Antić",
    "content": "Vodopad ima bradu kao grof L.N.Tolstoj.\nTo se u stvari jutro po sebi peni\ni razapinje dugu.\nJa sam priznao jednoj ženi\nda je život nešto prosto u meni,\n- a nije baš tako prosto.\nJa sam mislio da ću ići pravo\ndok se ne pretvorim u lenjir,\na našli su me u krugu.\n\nNašli su me posle lutanja\nsrozanog od vriska do šaputanja.\n\nProšao je oktobar.\nMeđu nogama drveća polako zaudara na vlagu i krv.\nUlica poslednji put kisne na sirovom suncu.\nSedite malo kraj mene kao kraj groba.\nMinut pošte za moje preminulo najrumenije doba.\nSedite malo kraj mene,\nvidite: opet sam dobar.\nIza uha mi se okoreo mlaz usirenog poraza\nkao streljanom vojnom beguncu.\n\nProletele su ogromne zlatne kočije\nkroz naše utrnule oči,\na mi ih sačuvali nismo.\nNešto mlado nam je rzalo na usni i uvelo\ngorko od smeha i slatko do plača.\nDozvolite mi da posle svega\ndalekoj nekoj gosdpođici napišem jedno pismo,\nonako malo nostalgično\nkao što pišu senilni penzionisani admirali\npreživeloj posadi sa potopljenog razarača.\n\nGospođice,\nkazaću,\ngospođice,\nsve je,\nsve je,\nsve je gotovo.\nOvde cveće pokojno\nprodaju razliveno u parfemske flaše.\nI sve je,\nsve je,\nsve je spokojno\nkao da vetar nikad nije šamarao drvored\ni po oknu se pleo.\n\nGospođice,\nkazaću,\nu ovu jesen,\nfrigidnu kao turistkinja sa skandinavskim pasošem,\nto što sam odjednom sed ne znači da sam beo.\n\nTi si jedina nahranila svu moju glad\nsa ono malo mesa i sna.\nJedina si bila sita\nod ono malo mojih noktiju i dlanova.\nVoleo bih da tvoji budući sinovi\nnaslede boju moga glasa\ni kćeri nose moju tugu u prslučićima od svile.\nVoleo bih da sačuvaš moje najdivnije vrhove\nna horizontalama tvog dna\ni proneseš moje oči kroz tišinu tuđih očiju i stanova,\ni moj oktobar kroz sve tuđe aprile.\n\nOvo nije ispovest.\nOvo je gore nego molitva.\n\nHiljadu puta od jutros kao nekad te volim.\nHiljadu puta od jutros ponovo ti se vraćam.\nHiljadu puta ponovo se plašim\nza tebe izgubljenu u vrtlogu geografskih karata,\nza tebe podeljenu kao plakat ko zna kakvim ljudima.\n\nDa li sam još uvek ona mera po kojoj znaš ko te boli\ni koliko su pred tobom svi drugi bili goli,\nona mera po kojoj znaš ko te otima i ko te plaća?\nDa li sam još uvek među svim tvojim životima\nonaj komadić najplavijeg oblaka u grudima\ni najkrvavijeg saća?\n\nOvde kod mene dani imaju ukus piva i dosade.\nPonekad kaplju kiše, čudno, spokojno.\nNemam volje ni da živim ni da se ubijem.\nSasvim sam nalik na lađu koja luta bez posade\ni ne želi da zbriše sa svoga oka nešto uzaludno,\nnešto pokojno, nešto golubije.\n\nMožda je dobro da znaš:\nposle tebe žene nemaju pravo ništa da uobražavaju.\nNekad prvi žutokljunac republike,\ndanas - mogu da podignem zarozane čarape\nlično bogorodici u dostojanstvo prerušen.\n\nSve moje nežnosti još uvek na tvom pragu spavaju\nkao mali žuti psi na mokrim, nabreklim,\ncrnim sisama gospođe keruše.\nSasvim sam zakopčan od sluzokože do duše.\nOva 32 zuba još uvek ljubav samo za tebe onako jecaju\ni onako pevuše.\n\nTi me svakako razumeš:\nsve je,\nsve je\nsve je gotovo.\nUplašeno sam pijan\ni prazan\ni sam.\nPonekad neko naiđe da me zabrinuto voli i pazi,\nneko kome otkrivam sve tvoje putokaze\ndo mog usijanog temena.\nNikome nemoj reći\nali ja,\nkoji najmanje znam o sreći,\nhteo bih malo nespretne sreće tom nekom novom da dam\ni dok umire drveće i vetar po lišću gazi\nhteo bih da mu bude dobro\nu ime izvesnog aorista moje ljubavi\ni davnoprošlog vremena.\n\nMožda nećeš verovati:\ni sa hotelima sam raskrstio sasvim neopaženo.\nSve mi hoteli nekako liče na istu bajku\ni postelje u sobama smeškaju se na isti glas.\nSvi se portiri na isti način brinu\nonako malo rođački kad im laku noć kažemo.\nSvi se portiri isto onako brinu,\nmajke mi,\nkao da znaju za nas.\n\nDalje ne bih imao ništa više da ti javim.\nPijana od hladnoće subotnja noć se valja.\nSatovi su već odavno povečerje odsvirali.\n\nDalje zaista ne bih imao ništa više da ti javim\njedino možda to da si ostala najlepša medalja\niz najlepšeg rata u kome su mi srce amputirali.\n\nGospođice,\nja nisam za tobom bio onako obično,\ngimnazijski zanesen.\nU meni je sve do tabana minirano.\n\nInače,\nzapamtio sam:\nljubav je najgolubija samo u onim kricima\nkoji se poklone prvima.\nDozvoli da se zato zbog nečeg u sebi\nnasmešim u ovu jesen\npomalo krišom,\nkroz suze,\npomalo demodirano,\nja, tvoj najnežniji pastuv među pesnicima,\nja, tvoj najsuroviji pesnik među pastuvima."
  },
  {
    "id": "870",
    "title": "Ikona",
    "author": "Miroslav Antić",
    "content": "Zaboravi da negde na svetu\npostoje nekakvi tvoji muževi, i moje žene,\ni postelje u kojima su snovi zanat.\nNeka drumovi budu za mene i tebe pruženi\nove slučajne večeri daleko u nepovrat.\n\nMožda smo zato i rodjeni da jednom tuda odemo.\nDa ti milujem kosu kao da sam ti prvi.\nA posle, da jedno drugome malo lepog dodamo\nuz dve - tri mrve ljubavi i jednu kapljicu krvi.\n\nNikada neću zbog tebe ići da ločem rum,\nni da sročim za večnost najbolju pesmu kraj caše.\nMalo mi se osmehni kad se vratiš niz drum.\nI nemoj da mi mašeš. Ni ja neću da mašem."
  },
  {
    "id": "871",
    "title": "In Memoriam",
    "author": "Miroslav Antić",
    "content": "Postoji jedan neverovatan gad\nkoji se zove Miroslav Antić.\nŽdere moj hleb.\nPravi moju decu.\nNosi moja odela.\nSa mojom ženom redovno leže u krevet svake noći,\njer zna da sam ja tog trenutka\ndaleko negde, u Lenjingradu.\n\nI taj Antić\nkoji me je upropastio i kao pisca\ni kao čoveka,\ndakle, taj Antić,\nkoji će jednog dana vrlo strpljivo\nleći u moju sopstvenu grobnicu,\npita me jednog jutra:\nšta vam je, bogamu, čoveče,\nizgledate mi nekako bolesni?\n\nA šta se,\nizvinite za izraz,\nbaš njega tiče kako mi je\ni dokle ja to mogu.\nO meni se najdivnije brinu\noni koji me ostavljaju na miru.\n\nA on,\npere ruke mojom rakijom,\nima ključ od mog ateljea,\npetlja sa mojim plavušama.\nLjudi, taj me tera da čitam knjige,\nogovara me u rođenoj kući,\nsvašta laže,\nmojoj deci, zamislite svinjariju,\nmojoj deci kupuje sladoled\ni podmićuje ih.\n\nBio sam mornar.\nBežao sam.\nIli odem, na primer, u Pariz.\nPokrijem se ćebetom preko glave.\nPustim brkove.\nA on me i tu pronađe,\nu nekoj bednoj Ulici Žolive,\nu nekom bednom hotelu,\ni vrati kući, i rasplače me.\n\nMati moja Melanija,\nkoja ne zna da je rodila mene\na ne njega,\nviše ga voli,\nviše mu veruje,\ni on to još kako koristi.\nA on je ta upeglana stoka\nkojoj ja pišem biografiju.\nOn je ta uvažena životinja\nkojoj ja dižem spomenik,\novako popljuvan i sam\ni do krajnosti zgađen\nšto moram da mu javno pozajmim oči,\ni dušu, i ono malo para\nkoje sam jedva pozajmio.\n\nKad sam ja, na primer,\nskočio sa Petrovaradinske tvrđave,\non je uskakao u đačke čitanke.\nKad me je doktor Savić lečio od alkohola, \non se pravio kao da ima neke veze sa filmom.\n\nGde god se pojavim,\ngurao me je da ga ne obrukam.\nMešao se u moje snove.\nPrimao je moje nagrade.\nCerekao se na prijemima.\nJedan licemer.\nJedan stvarni licemer.\nJedan - provincijalac.\nJedan što je trpeo sve ono\nšto ja nikada nisam mogao da istrpim.\nI koji sada tako divno žuri\nda crkne što pre umesto mene,\nda bi umesto mene,\nđubre jedno,\nda bi umesto mene\nšto pre jedini živeo."
  },
  {
    "id": "872",
    "title": "Jedra",
    "author": "Miroslav Antić",
    "content": "Bogat sam. Imam oči i ruke,\ni pune džepove dobrih reči.\nProći ću noćas kroz sve luke\nbrodove stare da izlečim.\n\nZubate kotve da odvalim.\nRumenom pesmom da plane mrak.\nDa za plovidbe svi signali\nu pravcu svitanja dadu znak.\n\nPostoje nekakva bela vremena\nkad prva mladost u oko kane.\nTo je ta lepa praznina mene\nu koju ceo svet može da stane.\n\nSa jednom smeđom, toplom vešću\nusne će obalom da mi odu.\nLimune zrele s neba natrešću\nu tamnu gorku vodu.\n\nZa mnom će vetar, kad me sretne,\nmrmljati neki osmeh nov.\nKrišom ću svima da podmetnem\npomalo svoga srca pod krov.\n\nZorom će okolo cveće rađati\ngde god sam iz krošnji visine pio.\nI još će dugo ljudi pogađati\ni neće znati ko je to bio."
  },
  {
    "id": "873",
    "title": "Kao pesma",
    "author": "Miroslav Antić",
    "content": "Još se danas, rođena, moglo plavo voleti\npored niskih taraba gde se veče javlja.\nSutra će se sigurno ceo svet razboleti\nod drukčijeg osmeha i drukčijeg zdravlja.\n\nZalud će ti zenice zelenilom roditi,\ndrugi neki prolaznik grlo će ti gristi.\nPrvo ćeš se stideti, posle ćeš se podati,\nu večeri drukčije, kraj taraba istih.\n\nPrepun divljih gugutki ko seoski zvonik,\na belom dušom opružen niz obzorja ravna,\njedini ću ostati pijan od harmonika,\nbez bola u očima, prost i jednostavan.\n\nZnam, sutra će drukčije tepati i voleti.\nNaše stare osmehe niko neće shvatiti.\nMožda ćes me tražiti. Možda će te boleti.\nAl se više nikada neću tuda vratiti.\n\nPredgrađe pod granama. Zvezde su olistale.\nTrepavice sumraka uz okna se pletu.\nShvati da će umreti ove noći blistave,\nzadnja svetla nežnosti u velikom svetu."
  },
  {
    "id": "874",
    "title": "Kiša",
    "author": "Miroslav Antić",
    "content": "Kiša...\nKiša...\nKrupna kiša...\nSva su mokra leđa krova.\nTreba uzeti na nišan gorak šapat jasenova.\n\nKad na usnu i u šaku kane tuga u razdanja,\nmudrost je u sivom mraku naći zlatne prste granja.\n\nKiša...\nKiša bičevima krovove pretukla riđe.\nSamo jedna sreća ima.\nNoćas treba da naiđe."
  },
  {
    "id": "875",
    "title": "Mostovi",
    "author": "Miroslav Antić",
    "content": "U meni večeras jedna reka\nrazbila ogromna brda daleka,\nmuči se, urliče, razmiče klance\ni kida svoje zelene lance,\ni rije kroz moje srce i peče,\ni kroz oči mi kipi i teče.\n\nU tebi večeras ta ista reka\nčudno je meka.\nI čas je srebrna.\nI čas je plava.\nU njoj se tišina odslikava.\n\nSvako u sebi reke druge\npod istim mostovima sretne.\nZato su naše sreće i tuge\nuvek drukčije istovetne."
  },
  {
    "id": "876",
    "title": "Nedelja",
    "author": "Miroslav Antić",
    "content": "Nedelja. Nedelja. Zvona crkvena.\nPlakala pesmu ćerka mamina.\nS glave joj marama tekla crvena.\nKvasila obale belog ramena.\n\nUlica. Ulica. Lišće opalo.\nGrčila vrba gole prutove.\nNebo je velikim, sivim stopalom\nzgazilo krovove, ljude i puteve.\n\nŠta se to sanjalo? Šta se to volelo?\nGranje obolelo nebo dotiče.\nŠta je razbolelo, šta je progorelo\ntaj mutni dan što poljem otiče?\n\nNedelja. Nedelja. Jesen crvena.\nSa praznih polja noć je nicala.\nA zvona prokleta, zvona crkvena\njoš se kikotala i naricala."
  },
  {
    "id": "877",
    "title": "Nosač",
    "author": "Miroslav Antić",
    "content": "I\nOduvek sam se divio onima koji umeju da nacrtaju dugačko, široko i visoko.\n\nOni su sigurno shvatili dokle se prostire beskraj, kad im je tako lako da ga vide i izmere.\n\nOduvek sam se čudio onima koji razumeju znake u kalendarima, datume, mesece, stoleća, ili stanu pred sat i pročitaju večnost. To mora biti suluda i neobična hrabrost usuditi se komadati i usitnjavati vreme.\n\nKameni mir daljine sav je presvučen mojom kožom.\n\nSklapam oči i osećam: sve ono što sam bio, i ono što sam sada, još uvek nisam ja. To je tek priprema za mene.\n\nKoliko znam da pitam, toliko znanja mi i pripada.\nII\nMene je neko od malena zatvorio u prolazno i zaključao za mnom kapije beskonačnog.\nMnogima se to dogadja. Sav svet se oko tebe udesi tako da pomisliš da si svoj, da si slobodan, a ustvari si mnoštvo.\nDresiran da misliš zajedno. Zato i ne volim zakletve. I zajedno da pevaš. Zato i ne volim horove. I zajednički da tugujes. Zato i ne volim sahrane.\n\nJedino sam si kad ostariš.\n\nBaš zbog te samoće u starosti, koja se dogadja naprasno tamo gde prestaje detinjstvo, hvatao me strah. I večito sam sumnjao u to što su me učili.\n\nUčitelj obično kaže: \"Ako želiš da saznaš, pogasi sve svoje svetlosti i uputi se za mnom.\"\n\nTe, petnaeste godine, osamdeset i trećeg dana, dogodilo se nešto što mi je dalo znak da podjem sam za sobom. Prohodao sam na rukama.\nIII\nRodjen sam u ravnici. To je zemlja bez odjeka. Tu nista ne vraća dozive. Popiju ih daljine.\nJata lete u mestu i mogu se uzabrati. Sve se priginje zemlji. Sve je nadohvat ruke.\n\nZar to ne liči na slobodu?\n\nTu se prostori mere svitanjima i sumracima, a vreme dužinama senki.\nMlečni put je do kolena, kao prosuta slama. Ne moraš da se penješ: zvezde rastu u žbunju. Samo se uputiš ravno, po vrežama od zlata, i posle desetak koraka već hodaš po nebesima.\n\nZar to ne liči na slobodu?\nIV\nTu večnost sklupčana drema na pragovima kuća.\n\nVidici su ti komšije. Stanuju preko plotova. Lepo ih možeš dodirnuti, baš kao i pun mesec što ti obično noćiva u saksijama u prozoru.\n\nTu se večito govori davno sažvakan govor, vidi dogledan vid, dotiče dotaknut dodir i čuje doslušan sluh.\nI samo od tebe zavisi kakvo ćeš sutra objaviti. I samo od tebe zavisi kakvo ćeš sutra prećutati.\n\nZar to ne liči na slobodu?\n\nTiho, da ne čuje drveće. Spava krošnja uz krošnju. Spavati u svom snu, to mora da je strašno siromaštvo.\nV\nStrahovite se visine kriju u niskim stvarima. Strahovito je trajanje zgusnuto u trenucima i dostojanstvo u nečemu skromnom i nenametljivom.\nEto, to su me učili da mislim i da osećam.\n\nU glavi jednog cveta ima i blata i korenja, pa ipak miriše na svetlost i miriše na vetar.\nU jednoj kapljici meda ima i sunca i livada. U jednoj kapljici kiše tinjaju okeani.\nSvet se, u stvari, sastoji samo od naših razmišljanja.\nTako su mi govorili i ja sam verovao.\n\nPa što sam posle toga u svojoj kristalnoj glavi uopšte imao razloga da negujem i sumnje?\nVI\nSad vidiš zašto te do sada nisu ozbiljnije shvatali. Teško te je prepoznati u nečem što se ne umara, i razumeti ko si, tako mnogostruko razdeljen.\nNeshvatljiv je to podvig otkriti dostupne stvari.\n\nStalno te uzalud traže na sasvim pogrešnim mestima. Porede te sa snovima.\nNe znaju da bezazleno viriš bez mržnje i ljubavi iz nekog žumanca svetlosti, iz kog se svake zore legu ptice početka.\n\nIpak, ti nisi samo posmatrač nečeg što mirno protiče. Zovem te besmrtnim imenom, jer učestvuješ u trajanju.\nSličan vetru iz kosmosa, ne gasiš se u tami. Kao ni život u snu. I dublje od sna: u zemlji.\n\nJedan nečitak potpis u dnu tvog desnog oka, potpis slučajne ptice koja je tuda proletela, to ti je dokaz da si ugledao svoj dolazak, oslonjen o rame vazduha i svoju čistu misao.\nVII\nTe, petnaeste godine, osamdeset i trećeg dana, vraćao sam se kući kroz zamagljeni lazur rane martovske večeri i ugledao na drumu povorku istih dečaka, okrenutih naglavce.\n\nBili su nalik na mene i odmah sam ih poznao, mada su neoštro lebdeli kroz jedva providne slojeve svojih sanjivih svetova.\nNajbliži odmaknu zastor koji je delio predeo, polako mi se približi sa blagošću u očima i reče mojim glasom:\n\n'Iz kakvog ste to čudnog, izvrnutog života, kad visite sa zemlje kao sa nekakvog stropa? Sigurno vam je tako prilično neudobno. Ko vas je to začarao?'\n\nKo bi mene začarao? Istraživači drevnog priznaju mi ozbiljnost, jer sam na zemlji uspravan.\nNeka poznija učenja svrstavaju me u igru. Ali to je još uvek daleko od svih madjija. To je kao u drveća. Nekakva glad za nebom.\nVIII\nDa sam se uplašio i pobegao sa raskršća, izgubio bih trenutak koji se jednom javlja u svačijem detinjstvu.\nAli ja sam po prirodi bio odveć radoznao. Jedno je biti razuman, a drugo biti i mudar.\n\nSavladjujući nemir, uzvratio sam sa osmehom: \"Ja sam dečak iz stvarnosti.\"\n\n\"Pa svi smo mi dečaci i svi smo mi iz stvarnosti\", reče on veoma blago kao da izgovara tajnu. \"Svi smo iz iste igre.\nIzgleda da vas je neko naopako naučio kako se živi i misli, čim hodate po blatu, a sanjarite u oblacima.\"\n\nI ovako je rekao: \"Biti iz stvarnosti, znači: ne dodirivati hranu, a osećati se sitim. Ne zapodevati kavgu, a osećati se pobednikom. Biti podnožje planine, a osećati se vrhom.\n\nVideti mnogo dublje od sopstvenog vida. I čuti mekše i tiše od sopstvenog sluha. I doticati prisnije od sopstvenog dodira.\nTo znači biti iz stvarnosti i umeti se obnavljati.\"\nIX\nMada sam se usudio da ga pažljivo saslušam, ipak se nisam usudio da sve to odmah i shvatim.\nMoje kratkovido doba preteško je za učenje.\nMoje prekratko nebo nije u stanju da prekrije preosvetljene trenutke koji me iznenadjuju.\n\nTako sam mu i rekao: \"Postoje izvesne stvari za koje nisam uvežban.\nAko imate vremena, sedite malo kraj druma, da probam da se naviknem na otapanje vašeg govora.\"\n\nOn me pogleda iskosa i potpuno se približi: \"Vreme? A šta je to? Još nisam čuo za vreme.\"\n\nTako sam najzad razumeo da nam je obojici potreban nekakav drukčije uskladjen način hitrine razmišljanja.\nOn je mislio prebrzo, jer mislio je svetlošću. Ja sam mislio tromo, jer umeo sam da ponovim jedino tudja učenja.\nX\nSad, kad se toga prisetim, sve mi izgleda nestvarno. Ali dečak je stvarno bio dodiriv i živ tog marta na tom raskršću.\nStajao sam kraj njega i mi smo razgovarali kao da mi se vraća odjek mog sporog glasa za jednu misao brže nego što je izgovorim.\n\nOvako mi je rekao: \"Pošto se poklapamo, sigurno ste primetili da smo nas dvojica sada kao slike na kartama. Vi ste gore, ja dole.\nKo uspe sebe da pronadje, okrenutog ovako, i sjedini se sa sobom, savladaće neznanje i zaći u nove dimenzije: neće razmišljati pljosnato.\n\nOvako, kako stojite, treba vam sto života da otvorite prostor i izadjete iz njega.\nOkrenete li kartu koja se zove stvarnost, sve će ostati isto, i drveće, i trava, i oblaci, i sumrak.\nJedino ćete shvatiti da ne postoji prolaznost i privremenost stvari.\"\nXI\nI još ovo je rekao, pre nego što je trebalo da se polako raspline i nestane u vetru, kao i njegova svetlost što je u obliku mehura već splasnula nad poljima:\n\n\"Ja sada polako odlazim, jer vi ste me zatvorili samo u jedan susret.\nAli postoje drugi, mnogobrojni dečaci, koji su na vas nalik. Prilaze iz daljine.\n\nJedan izgubljen dan uopšte nije izgubljen, ako u njemu doznate da svi ostali dani, koji se nižu do starosti, mogu da budu vaši.\nI vi u njima da ličite na večitog dečaka.\n\nTako se zaceljuje umor u oparanim očima i ostaje nam delić naše skrivene čednosti izgubljene u zbilji.\nU blagoj zavetrini boja i providnih zvukova, prekaljeni samoćom, savladaćete umeće kojim se prestižu stvari ne samo u pravcu budućnosti, već i u pravcu prošlosti.\"\nXII\nI još ovo je rekao: \"I najveća je snaga samo drugima jaka. Samoj sebi je slabost.\nZato vas upozoravam: ako nadjete sebe i odlučite ovako da hodate na rukama, morate biti uporni i biti čudesno odvažni da prihvatite zemlju i držite je na rukama.\nAko je ispustite, polomiće vam vrat. I svemir ce vas zatrpati svojom strašnom težinom.\n\nJer po zemlji se ne gazi.\n\nTreba je pridržavati i treba joj pomoći da bude mlečna i čista u ponorima bezmerja.\nValja se dobro osloniti o svoju hrabrost i ljubav, i plave slojeve nade.\n\nTo vam je najprostiji način da pronadjete sebe i domognete se mnogih nesvakidašnjih čuda.\"\nXIII\nMožda su mnogi pre mene na tako nekom raskršću isto ovo doživeli i pobegli od straha.\nMožda će tek doživeti, jer svaki dan što dolazi nosi im po jednog sebe okrenutog naglavce.\n\nJa sam te martovske večeri zamolio dečaka iz moje uobrazilje, pretvorene u stvarnost, da mi pridrži torbu.\nI spustivši se na ruke, odupro se o svemir.\n\nI primio sam u dlanove čitavu zemljinu kuglu.\n\nI odjednom sam shvatio: postoje reči bez usana. I verovanje bez daha.\nTo je nekakav izazov onoga što je ispred nas, kao kad te začikuju da nešto nećeš uspeti, a ti probaš i uspeš.\n\nZamisli da si sova i dužnost ti je da žmuriš i da se bojiš svetlosti.\nA ti se čvrsto zarekneš i hipnotišeš sunce.\nXIV\nObjašnjavanjem stvari, oduzimamo im nešto od one lepe čarolije, od onog zlatastog omota, ispod kojeg se kriju tolika čudesna značenja svega što izgleda isto.\n\nReči su iskraćale. Iznošene. I krpljene. Mereno od pre vremena i mnogo posle vremena, ostaje samo misao kao čudo svih čudjenja.\n\nRazmišljao sam o tome i to u sebi ponavljao, jer osećao sam nejasno da se tu krije mudrost i sloboda detinjstva.\n\nI hodao sam na rukama.\n\nI nosio sam zemlju u susret nebu i zvezdama po drumovima svetlosti i bespućima vasione.\nEto to je moj život i moja biografija.\nTo sam ja po zanimanju: nosač zemljine kugle."
  },
  {
    "id": "878",
    "title": "Objašnjenje",
    "author": "Miroslav Antić",
    "content": "Sad shvatam:\nNismo došli zadovoljni ko trave\nšto rastu da se zgaze kroz cvrkutave zore.\nMi smo zvezde što ludo u mrak se strmoglave\ni zbog jednog bljeska ne žele da izgore.\n\nImamo ruke dobre ko pijane laste\nda se grlimo plavo i gasimo u letu.\nI prisutni smo u nebu što mora da izraste\nu saksijama oka ponekom u svetu.\n\nPrejeli smo se davno i zubatog i nežnog,\nsad svako pruža šape i nova čuda traži.\nA sve je smešno, i tužno,\ni sve je neizbežno,\ni ove istine dobre i ove dobre laži.\n\nPrejeli smo se, kažem, i svako ume da sanja,\ni svako ume da psuje i ore daljine glavom.\nI jednako je u nama i kamenja i granja,\ni jednako je u nama i prljavo i plavo.\n\nI svesni da smo lepi isto koliko i ružni,\nstigli smo gde se gmiže, i stigli gde se leti.\nI znamo šta smo dali, i znamo šta smo dužni,\ni šta smo juče hteli, i sta ćemo sutra hteti.\n\nGoreli smo, a nismo postali pepeo sivi\nod kojeg bujaju žita i obale u cvetu.\nI uvek smo bili živi, pa ipak: drukčije živi\nod svih drugih živih na ovom luckastom svetu.\n\nI najzad:\nTako je dobro što nismo samo trave,\nšto talasanja svoja ni jednom vetu ne damo,\nveć smo zvezde što sjajem sve nebo okrvave,\nželjne da budu sunce makar trenutak samo."
  },
  {
    "id": "879",
    "title": "Opomena",
    "author": "Miroslav Antić",
    "content": "Važno je, možda, i to da znamo:\nčovek je željen tek ako želi -\nI ako sebe celoga damo,\ntek tada i možemo biti celi.\n\nSaznacemo tek ako kažemo\nreči iskrene, istovetne.\nI samo onda kad i mi tražimo,\nmoći će neko i nas da sretne."
  },
  {
    "id": "880",
    "title": "Pesma za nas dvoje",
    "author": "Miroslav Antić",
    "content": "Znam, mora biti da je tako:\nNikad se nismo sreli nas dvoje,\nmada se tražimo podjednako\nzbog sreće njene i sreće moje.\n\nPijana kiša šiba i mlati,\nvrbama vetar čupa kosu.\nKuda ću?\nU koji grad da svratim?\nDan je niz mutna polja prosut.\n\nVucaram svetom dva prazna oka,\nzurim u lica prolaznika.\nKoga da pitam, gladan i mokar,\nzašto se nismo sreli nikad?\n\nIl je već bilo?\nTrebao korak?\nMožda je sasvim do mene došla.\nAl' ja, u krčmu svratio gorak,\na ona ne znajući - prošla.\n\nNe znam.\nCeo svet smo obišli\nu žudnji ludoj - podjednakoj,\nA za korak se mimoišli.\n\nDa, mora da je tako."
  },
  {
    "id": "881",
    "title": "Poruka",
    "author": "Miroslav Antić",
    "content": "Kad prođu zore, kad zaspe kiše,\ni nas odavno ne bude više,\novo je, moj daleki sine,\nporuka za tvog još daljeg sina\ni za kćer najdaljih naših kćeri\nkroz mnogo nadanja i godina,\nza snove šarene i beskrajne,\npegave pahulje budućih zora,\nza čavrljanja, kikot i tajne\ni za sva pitanja bez odgovora.\n\nKad svenu zore, kad zgasnu kiše,\ni nas odavno ne bude više,\nreci nek budući lepše sanjaju,\nzamoli da čudno lepo sanjaju,\nnaredi da bolje od nas sanjaju,\npomozi im da tačnije sanjaju,\nako ne sanjaju - daj im da sanjaju,\nviči da sanjaju, sanjaj da sanjaju,\ndok u njihovim detinjim grudima\npokojna naša srca odzvanjaju\ni čuju i kuju i odjekuju\nkao zvonici među ljudima.\n\nKaži im: Onamo, blizu neba,\nplanina jedna na sve njih čeka.\nMi smo je zidali od sna i hleba\nda se uspentramo u svetlost nekad.\nMi smo je digli. A nikad stigli.\nZa ljudski vek je ogromna bila.\nI posrćući - u vis smo pali,\nsa ožiljcima najlepših krila.\n\nKad minu zore, kad umru kiše,\ni vidiš: nema nas nikada više\nreci im da smo se ko ljudi složili:\nMene podelili, tebe podelili,\nnjih smo pomnožili.\n\nOvo je, moj daleki sine,\nosmeh i šapat za tvoga sina\ni za kćer njegovih najdaljih kćeri\nkroz bezbroj nadanja i godina.\nI želja da se nešto produži.\nDa se pre oduži.\nDa se ne oduži, već da se šalje,\nod njih još dalje, mnogo dalje.\nReci im: Onamo, blizu neba\njoš divnih treba, još jakih treba,\nnaivnih treba i čudnih treba.\n\nDavno smo s mukom sve to sređivali.\nSad smo na kraju i to sredili.\nKlinci su mame i tate nasleđivali.\nSad smo mi, roditelji, decu nasledili.\n\nZato im na uho promrmljaj tiše,\nkad zore izgore kad splasnu kiše -\nnas sutra mora tamo negde\nzajedno s njima da ima\nza jednu običnu mrvu najglasnije,\nza jednu običnu mrvu najčasnije,\nza jednu običnu mrvu najviše."
  },
  {
    "id": "882",
    "title": "Proročanstvo",
    "author": "Miroslav Antić",
    "content": "Ne osećati hladnoću, ni munje koje grme\ni s vriskom paraju nebo.\n\nNasmejan, otići mirno.\n\nPretočiti se u vodu,\nu vazduh,\nu zemlju,\nu šume,\novakve jedne noći pod maglom neprozirnom.\n\nI onda: živeti prostran.\n\nBiti do kraja sveta sve sto se doseći može.\n\nNikada ne ostati mali.\n\nBiti miris i boja, biti tišina u vetru,\ni biti okean zvezda što se u večnost pali."
  },
  {
    "id": "883",
    "title": "Prosidba",
    "author": "Miroslav Antić",
    "content": "Devojaka toliko znam.\nAko neka od njih hoće,\ndom ću rado da joj dam.\nLud sam od samoće.\n\nKupiću joj šal od svile\nda ga vetar zatalasa.\nSlomiću je kroz aprile\nrukom oko pasa.\n\nRazderaću prsluk njen.\nVoleću je do bezumlja\nu dvorištu gde je klen\nbuknuo iz grmlja.\n\nSve ću zbog nje da proćerdam.\nŠta će meni svet na dar.\nKupiću joj jeftin đerdan\ni minđuša par.\n\nBiće jutra mokra, rosna\nopečena od proleća.\nNa dlan njiva žut i pljosnat\nprosuće se sreća.\n\nPa ću tako mrk da gorim,\nda se pesmom niz drum javljam,\nda se nikad ne umorim\nod neba i zdravlja."
  },
  {
    "id": "884",
    "title": "Psovke nežnosti",
    "author": "Miroslav Antić",
    "content": "I\nNajveća slova ljubavi:\nJedan novembar kad nikog nisam voleo,\nni sanjao.\n\nNajveća slova nemira:\nJedan novembar kad sam se nad samim sobom\nsmeškao vrlo mirno.\n\nMoj budući gospodin spomenik\ntih noći me je proganjao,\nproganjao duž praznih bulevara,\npod maglom neprozirnom.\n\nTaj ludak je nekim bronzanim čulom shvatio\nto što se od mene taji jos od kamenog doba.\n\nDokazao mi je takve stvari\nod kojih bi se i bog proročanstva zadivio.\n\nKopao mi je javno raku i sekao mi vene,\na sav je izgledao detinjast, sav je izgledao dobar.\n\nVadio mi je prstom oči,\na mlakim glasom neprestano me umirivao.\n\nNajveća slova života:\nKad sam u širokom luku život obišao.\n\nNajveća slova nežnosti:\nKad sam rikao kao krdo bizona\ni sa asfalta pasao travu.\n\nA onaj premudri od bronze\nkao avet je za mnom išao,\nišao, i na nos mi izišao,\nučeći me da letim korenjem zakovan u zemlju,\ni milovao me po kosi, i razbijao mi glavu.\n\n\nII\nNije mi žao što sam ispao naivan\nkao dimnjak – sanjalica,\nkoji za života čeka da ga proglase za vulkan,\niako nisam bljuvao ni pepeo ni žar put oblaka i ptica.\n\nJa sam večito cvetao plavo, i to bez razloga plavo,\nkao jorgovan, u blatu ispred kasapnica.\n\nJa sam mislio:\nU redu, razmrskajmo usijane čelenke o zid,\nmožda će se iz toga izleći nekakvi dani.\n\nJa sam mislio:\nU redu, sve grobare na baštovanski kurs,\nmozda ćemo naučiti na kosti da kalemimo cvet.\n\nSad mi zaista više ničega nije žao,\ni neću urlati, ni sliniti u rukav\nako sutra neko ko bude pozvan da nišani,\nna mene prstom ne nanišani.\n\nPljujem ja pomalo na Vas, nadmeni budući.\n\nDa se nismo ovakvi prljavi grizli i parili,\nda nismo ovakvi nakazni pre vas krvarili\ni sanjarili,\nvoleo bih da vidim na šta bi ličio\nvaš okupani, puderom posuti zaglušujući svet.\n\nNajveća slova sramote:\nKad sam bez stida presvlačio,\nsvojeručno, do gola, tolike mamurne usedelačke noći.\n\nNajveca slova ozbiljnosti:\nKad sam se strašno šegačio\ndok sam terao ceo svet oko sebe\nda sa mnom hoda na rukama, naglavce.\n\nNajveća slova vojevanja:\nKad sam u svojoj brzopletoj samoći\nmimoišao metkom jedino čelo koje imam,\npobrkavši sve pravce."
  },
  {
    "id": "885",
    "title": "Ptica",
    "author": "Miroslav Antić",
    "content": "I\nOvo mi je prišapnula\njedna dugorepa ptica\nbrbljiva, sveznajuća,\nprozračna kao svetlost:\n\nHoceš li da čuješ,\nprišapnula je ćućoravo,\ni dotakla mi je kljunom rame\ni krajičak uha\ni rekla mi je čaroliju,\nnajvažniju na svetu:\nTo je: umeti videti vetar\ni čuti sneg kako pada,\ni osetiti na usni\nzeleni ukus mesečine.\nII\nJa sam se samo osmehnuo\nlepoj dugorepoj ptici,\njer i ja imam čaroliju,\nnajvažniju na svetu.\n\nTo je: videti nečije lice\ni čuti nečiji govor\ni dodirnuti rukom\nnečiju ruku i kosu\nonda - kada više nikoga nemaš\nkada si ostao sam,\nkada jedno veliko leto\nnapušta ove ulice\ni ostavlja za sobom\nžute pečate lišća\npo trotoarima,\nu krošnjama\ni u sećanju."
  },
  {
    "id": "886",
    "title": "Raskršća",
    "author": "Miroslav Antić",
    "content": "Mi smo se suviše sretali na raskršćima neznanim,\nmada smo različitim putevima koračali,\ntinjalo nebo večernje u šiprazima zvezdanim,\ni uvek oblaci ždralova sa prolećem se vraćali.\n\nMi smo se suviše sretali a reči rekli nismo,\ni u leta kovrdžava sa preplanulim licima\npod kapom zelenih dudova za časak zastali smo,\npa onda prošli, odlutali svako za svojim vidicima.\n\nU novembru su oblaci kao buktinje rudeli,\ni vetar kišama umio sivo popodne ogolelo,\na putevi se dužili i raskršća se žudela\nza nešto kratko u susretu što se toliko volelo.\n\nU zime snežne, pobelele k'o tvoji isprani dlanovi,\ndugo si, dugo čekala pod jablanom, na smetu,\ni vrat mi goli uvila maramom svojom lanenom,\nda sivookom putniku ne bude zima u svetu.\n\nPa ipak, ti su susreti tek kratka radovanja,\njer znam: na nekom raskršću neću te videti više,\npružićeš nekome dlanove, prestaće putovanja,\ni pod krov neki svratićeš da se skloniš od kiše.\n\nSpustiću tvoju maramu usput kraj putokaza,\ni sa vetrom - drugarom otići nabranih veđa,\njer meni život prestaje ako siđem sa staza\ni pred nečijim vratima skinem torbu sa leđa."
  },
  {
    "id": "887",
    "title": "Razglednica",
    "author": "Miroslav Antić",
    "content": "ili Serenada\nMesec je tupom, krivom kamom\nposeko jedno veče žuto.\n\nOprosti, bio sam skitnica samo,\npa sam u tvoje oči zaluto.\n\nI čudno nespretno prosuo se:\nKao lopata vrelog snega,\nnasmejan, izgužvane kose,\nod ptica ranjav, od cveća pegav.\n\nOprosti, uvek moram da odem.\nVetrove žute jesen već plače.\nJezera-oči, što kvase vode\nobale obraza za skitačem?\n\nUvek se biva lep na početku,\npomalo dobar, pomalo tužan...\nUvek se biva na ovom svetu\nna kraju tuđ, na kraju ružan...\n\nI uvek samo sebe imamo\ni san pun želja, nedorečen.\n\nMesec je tupom krivom kamom\nposeko jedno žuto veče."
  },
  {
    "id": "888",
    "title": "Reka",
    "author": "Miroslav Antić",
    "content": "Reka bi mogla da bude okean, ako se zgrči,\ntoliko ima u sebi ogromne, večite vode.\n\nAl ako ikada zapne i umori se dok trči\numreće bez daljine, umreće bez slobode.\n\nUmreće u njoj vetar. Umreće šume i žita.\nUmreće bokori sunca što se uz obalu pletu.\n\nZato ne sme da stane i zato večito hita,\nsa usnama od vode, najžednija na svetu!"
  },
  {
    "id": "889",
    "title": "Romansa",
    "author": "Miroslav Antić",
    "content": "Nemoj da odeš više u onaj grad\ngde smo od sebe zaboravili pola.\n\nNikad sa zvezda nije teži pad\nnego na beton kafanskog stola.\n\nU očima sam sve gugutke podavio\npa sam im dugo šaptao smešno opelo.\n\nI sve sam svoje osmehe okrvavio.\nNije sve belo što liči na belo.\n\nPeroni katkad plaču krišom. Sat i\nkoferi. Svako nekud žuri noćas.\n\nIscepam kartu. Neću da se vratim,\nza svakim vozom ostaje samoća.\n\nI samo mraka napune se prsti.\nNe vredi, sad smo drukčiji, zacelo.\n\nBar ti sve ptice iz očiju pusti,\nnije sve belo što liči na belo."
  },
  {
    "id": "890",
    "title": "Roždestvo tvoje",
    "author": "Miroslav Antić",
    "content": "Prvi deo\n\n1.\nTo je bilo jedne noći\nO Božiću, trijestosme.\nNije mesec na krov seo\nSenke prstom da našara.\n\nNije nebo bilo usna\nŠto će oku reći osmeh,\nOtečeno, teško nebo,\nNiz smrznuta polja stara.\n\nVojvodina. Vojvodina.\nZemlja punih buđelara.\nZemlja njiva. I tišine.\nZadovoljstva. Pesme. Reda.\n\nVojvodina. Vojvodina.\nPrazne staje. Neuk narod.\nKrčme. Ćuške. Robovanje.\nGolotinja. Umor. Beda.\n\n2.\nOduvek je zemlja bila\nPrva radost, prva suza.\nKralj nad banom. Car nad kraljem.\nBog nad carom. Čuda trista.\n\nMenjala se vlast i psovka.\nMenjao se bič i uzda.\nA grbača, savijena,\nOstajala uvek ista.\n\nI mnogi su pre rođenja\nZakasnili za aprile\nŠto će brižno da se nagnu\nNad detinjstva tužna, trula.\n\nA svima su po Bibliji\nObećane zore bile,\nPenušave i sunčane,\nPune cveća, pune frula.\n\n3.\nŠta je znao o životu\nIsceđeni crni paor?\nCelog veka rintaj, stenji,\nLomi vrat i snagu kašlji.\n\nNikad niko nije njemu\nMrvu sreće u dlan dao.\nŠta je znalo stado božje\nKroz raj zemni, tup i vašljiv?\n\nPričalo se o kulturi,\nNapretku, otkriću, sili.\nPostali smo gospodari\nCele zemlje, celog neba.\n\nPostali smo gospodari.\nA u stanju nismo bili\nDa za svaka gladna usta\nOdvojimo parče hleba.\n\n4.\nNikad nismo okusili\nKako usna ispucala\nGorči, boli i krvari\nOpečena krilom juga.\n\nRedovno smo prali zube.\nA neko je bio žvalav.\nImali smo nežne ruke,\nA neko je bio šugav.\n\nI naravno, nismo znali\nZa obične stvari mnoge.\nDa, na primer, pravdu dele\nBičevima duž svih sela\n\nI da možda treba nekom\nPar čarapa i cipela,\nKad već ima obe noge.\n\n5.\nDugo su se prosti ljudi\nObraćali bogu smerno\nVerujući u njegovu\nČudotvornost svemoguću.\n\nU selu je bilo groblje.\nA pop, blažen neizmerno,\nI ugojen neizmerno,\nZidao je novu kuću.\n\nI zar neko da posumnja\nDa je gospod dušom jalov\nI zbog njega da su dani\nTako trošni, šturi, krti?\n\nO, ne. A to što se često\nBolovalo, umiralo,\nTo je prosto kao pasulj:\nPa ljudi smo, bože, smrtni.\n\n6.\nVeče nikad nije znalo\nSmeh lepršav da donese\nKo uzdarje nevestinsko,\nDa ga prospe u sva vrata,\n\nPa da više ne krvari\nPogrbljeni, krivi mesec\nNad zgrčenim jatom kuća\nOd naboja i od blata.\n\nTo je uvek bilo tako.\nKo bolesnik leglo polje.\nCerila se trijestosma\nNiz svod modar i olovan.\n\nNokti. Nokti usred glave.\nNokti crni od nevolje.\nI pramenje guste kose\nPočupano. Od bolova.\n\n7.\nKrio sumrak u dnu duše\nŠta svitanja za njim nose:\nUplakano nesanice,\nIli plavo snova toplih.\n\nDa l će poći povorkama\nMrke snage da prkose\nTeškoj šaci ovog doba\nUdarcima što ih opi?\n\nIli treba sačekati\nDa još koje leto zrelo\nOtme zadnje kapi želja,\nZadnje mrve radovanja,\n\nPa da boli do nesvesti\nRuka gruba, ruka svela,\nDonesena mrtva, prazna,\nMalaksala, sa oranja?\n\n8.\nZar ne liči sneg na grudi\nNegovanih gradskih žena,\nA kuće su toj belini\nNepotrebne, crne kraste?\n\nUpamtite, ljudski ljudi,\nNikad neće doći smena\nAko snaga čeka ruku\nDa ozdravi, da zaraste.\n\nRanu treba razderati\nKo košulju! Neka boli!\nOsmeh nije nikad jači\nNego oči pune krvi.\n\nI zar može da se mrzi,\nI zar može da se voli,\nI zar može da se želi,\nAko nije s graškom znoja\nBuknula u tristo boja\nKrv umornih po obrvi?\n\n9.\nNoć je pala tako naglo\nKao s krova mrtva vrana.\nPod prozorom beli vetar\nNaricao muklo, strašno...\n\nDa to nije vejavica\nUmesila, možda, danas\nU naćvama mrtvih reka\nHlebac želja snežnim brašnom?\n\nJežile se malje mraza\nPo temenu starog krova.\nKao pseta prebijena\nPuzale su plave senke.\n\nSurvalo se Badnje veče\nNa vratove bagremova,\nRaznoseći podskočice,\nJadikovke, terevenke.\n\nDaleko od svih gradova,\nBalova, vesenja, vriske,\nDaleko od krinolina,\nSpavaćica i goblena,\n\nU jednome malom selu\nU čađavoj izbi niskoj\nRađala je trećeg sina\nVojvođanska jedna žena.\n\n10.\nI to dete biće sluga.\nI to dete biće pseto\nNaviknuto da umire,\nDa crkava svakim danom.\n\nI srešće ga urlik majke.\nI kanuće nad krevetom\nPodivljalo radovanje,\nDrhtavo i poderano.\n\nPokidaće reskim plačem\nVreli vazduh sobe tesne.\nPašće krvav na dlanove\nUplakane staramajke,\n\nDok u kujni ded i otac\nSa susedom piju, besne,\nI otvrdlim glasom vezu\nSevdalinke i šalajke.\n\n11.\nSused kaže voleo bi\nDa se zora ne probudi.\nDa noć ova večno traje,\nJer zenicu peku dani.\n\nA u mraku svi su isti,\nSvi su ljudi prosto - ljudi.\nNe vidi se da l su gladni,\nBosi ili poderani.\n\nStar je sused. Star. I priča\nNije gorkoj usni laka.\nSporo kreće dah za dahom,\nTežak, mokar, prepun dima,\n\nJer na toj je istoj usni\nJedan rumen osmeh zaklan\nDavno nekad, nekog maja\nNa dalekim drumovima.\n\nDavno nekad, nekog maja,\nPod zastavom svetlog kralja\nIšao je na juriše\nGolih grudi, golih šaka,\n\nA iz rata vratio se\nSa gvozdenih pet medalja,\nBradat, prljav, pun vašiju,\nGladan, tmuran, sed i sakat.\n\n12.\nNa povratku iz daljine\nČekala je iza okna\nDa se dođe, da se stane,\nDa se rukom kucne tajno,\n\nObećana ljubav jedna,\nCrnokosa, crnooka,\nJednostavna ko reč prosta\nIspred praga zavičajnog.\n\nToga maja pod prozorom\nCvetale su žute lale.\nŠta je bilo grubom borcu?\nŠta je bilo da zasuzi?\n\nČim da kuca sakat momak?\nU majčinu sve medalje\nŠto dobuju po vojničkoj\nPoderanoj sivoj bluzi!\n\n13.\nBolela je svaka čaša\nPrimicana do usana\nTuđom rukom što je lila\nPožar vina preko struna,\n\nPreko vrata violina,\nOžiljaka starih rana...\nVino. Vino. Pio ratnik.\nPio prosjak sa Soluna.\n\nKao psetu u zubima\nNedeljama ispred crkve\nKlatila se stara kapa:\nUdelite, boga radi.\n\nI tako će celog veka\nDa se vuče dok ne crkne\nHeroj Cera, otac slave,\nPun kolajni i gamadi.\n\nKo je kadar za zeleni kadar,\nEvo njemu jutro zemlje na dar,\nAl bez pola glave. I ponosa,\nAl bez pola nosa. Evo jave!\nEvo sreće, al iz prazne vreće.\nSrbija te zaboravit neće.\n\n14.\nDok štucaju usta kujne\nZadimljena i pijana,\nU sobi se muči žena,\nKida mokar čaršav s krila\n\nI starica nad njom drhti\nI šapuće uplakana:\nBog će dati, biće dobro.\nTiho dušo. Tiho mila.\n\nBol će ovaj da pripremi\nčudnu radost zapupljenu\nKad sve želje ko ribari\nZaveslaju na proleće\n\nI ulove ribu sunca\nKrupnu, zdravu i rumenu\nU jezeru rodnog neba\nŠto se smeje kroz drveće.\n\nDoskitaće mart sa njiva\nKao dobra vest sa usne.\nDan plavokos, jak ko zemlja,\nNeće više smeh da prosi.\n\nA deca će da utonu\nU jastuke i da usne\nProcvetale grane zvezda\nU rukama i u kosi.\n\n15.\nU suzama kipe oči.\nGrč se valja po krevetu.\nKo zemlja je ispucala\nIzgrižena usna gruba.\n\nDa l će moći rvlju vrisku\nDa prevari laž o svetu\nIzmišljenom kao snovi,\nIzmišljenom kao ljubav?\n\nOva baka što je rasla\nIz umora ijecaja,\nOtkud ima takvu snagu\nZa laž divnu, nerazumnu?\n\nDa l će zbilja jednog dana\nUdahnuti soba maja\nI srušiti neko zorom\nPlot krezubi prema drumu?\n\nDa l će zbilja svi, koji su\nU krpama dosad bili,\nZameniti nove dane\nKao rublje, čisto, belo?\n\nDa l će plavo uštirkane\nKiše, vetar i aprili\nNa prag stati? I zacelo\nSvima isto biti streha,\nIsto svima biti neba,\nI jednako svima smeha,\nI jednako svima hleba?\n\n16.\nPoslušaj me, dobra ženo:\nU besvesti svoga bola\nVeruj, veruj u laž ovu\nPoludelu od čeznuća.\n\nOkotiće Vojvodina\nIšibana, modra, gola,\nBes divljaka iz trbuha\nPosrnulih niskih kuća.\n\nI ustaće svi siroti\nŽivot gnjili da osvete.\nDa nad sobom nikad više\nNe grcaju, ne bugare.\n\nРodi dete. Spremaj dete.\nStrašnom mržnjom doji dete.\nNe miriše zalud nebo\nU daljini na požare.\n\n\nDrugi deo\n\n1.\nZabodite, trube, vrisak\nU slabine dana ovih!\nHarlekini, bagro, odbij!\nDame, prinčevi i drugi.\n\nTu prestaju sva detinjstva,\nSve Vrbice i svi snovi.\nImamo i mi svoju bajku\nO sirotoj Pepeljugi.\n\nŽivela je ko sva deca\nGoluždrava, sa ravnice.\nU desetoj put za stadom.\nTrpi, mila.\n\nOzbiljnost joj pre vremena\nPočupala pletenice\nI pojela sa obraza\nDve jagode rumenila.\n\n2.\nMajka: brige. Tolko jaja.\nTolko brašna. Tolko gasa.\nImala je malo hleba\nU toj srećnoj zemlji hleba.\n\nBivalo je da se nekad\nSmeh u oku zatalasa,\nAl obično: uvek isto:\nOvo nema, ovo treba.\n\nMajka: brige. Majka: suze.\nGorko nade. Lažno pesme.\nA u ruci malo snage\nDa se zbriše tamno s lica.\n\nZenice joj bile sive,\nBile prazne ko pred jesen\nDa su kroz njih raštrkano\nProletela jata ptica.\n\n3.\nA otac je hteo njivu\nMakar tesnu kao soba.\nBar bi mogo nešto drugo\nOsim psovke tu da kaže.\n\nI u sumrak, na povratku,\nMogao bi da ponese\nPunu šaku svoje zemlje.\nSusedima da pokaže.\n\nMogao bi na nju leći.\nZagnjuriti dah u trave.\nĆutala bi istinito\nKao žena pod čovekom.\n\nMogao bi da miluje\nBrazde smeđe, kovrdžave.\nMogao bi i da pljune.\nNiko ništa ne bi reko.\n\nŽeleo je otac njivu\nI skupljao svaku paru.\nStezao je svitnjak gaća.\nPosrtao pored pluga.\n\nI pljunuo krv seljačku\nJednog marta na ataru\nKad su guske klinovima\nZakivale nebo s juga.\n\n4.\nI umro je istog marta\nU kafani pored vina\nGde je bio da podavi\nUzaludnih snova štenad.\n\nKo slučajno, jecala je\nTako ljudski violina\nI pevala nešto tužno\nI promuklo neka žena.\n\nIza sela ima groblje.\nIsti crvi. Iste ruže.\nŽeljno raste red krstova\nIz visoke guste trave,\n\nKao da su to mrtvaci\nPrema nebu digli ruke\nDa zagrle dobrog boga.\nDa zagrle, i udave.\nTu su oca sahranili\nPod pokrovom zemlje lepe\nPod vrbinim rascvetalim\nLepršavim, mekim krilom.\n\nPrvi put mu ovo bilo\nDa ne ide nekud peške.\nZar prvi put, pa - u raku?\nBog rekao - tako bilo.\n\n5.\nMukali su niz puteve\nDugo, bolno, mnogi dani,\nKao stada što ne znaju\nKad su gladna da oćute.\n\nProlazila Vaskresenja.\nProlazili Ivanjdani.\nNevešto je neko nebom\nNažvrljao zvezde žute.\n\nBez oca je bilo teže\nNego usni bez pogače.\nРadila je sama mati,\nGnječio joj život zdravlje.\n\nPrestala je da se smeje.\nPrestala je i da plače.\nI ćutke je zarivala\nPomrčinu svoje kose\n\nKroz prkose u uzglavlje.\nOj živote, stari skote,\nŠto me gledaš tako kravlje\nSav odran - obezglavljen?\n\n6.\nI kad joj je jednog dana\nVršalica iščupala\nLevu nogu do kolena\nI samlela s tuđom slamom,\n\nI kad su joj za lečenje\nVreću žita besno dali\nI vezali golu ranu\nStarom suknjom i maramom,\n\nI kad više nije mogla\nMilovati, udarati,\nNi prodati znoj i muku,\nProdala je svoju tugu.\n\nProdala je svoje noći.\nProdala je usta mati.\nProdala je sebe samu\nDa ishrani Pepeljugu.\n\nDolazili strani ljudi\nIz kafane noću kasno\nOznojani, razdrljeni.\nPuni pleve.. Puni para.\n\nI gasili petrolejku,\nI drhtali poluglasno,\nI na jorgan pri odlasku\nOstavljali dva dinara.\n\n7.\nDva dinara. Dva dinara.\nNa njihovom hladnom licu\nSijao je dan sutrašnji\nI detinja bleda sreća.\n\nTu je bio san o bluzi\nI zvoncetu za Vrbicu.\nTu je bio hleb, detinjstvo,\nI na groblju ocu sveća.\n\nTraljavo je ruka stida\nPo usnama razmazala\nŠminku krvi, znoja,\nBola, ćutnje, mržnje i gađenja,\n\nDok su žene torokale\nSvom silinom svojih žvala.\nDani gorči od korenja.\nNoći teže od kamenja.\n\n8.\nVikala su i pljuvala\nUz rakiju usta ljudi,\nUsta popa, beležnika,\nGazda, slugu i krčmara,\n\nA ruke su sve odreda,\nBele, crne, meke, tvrde,\nSakrivale ispod stola\nZa večeras dva dinara.\n\nI kada su jednog dana\nNa trbuhu žene jadne\nZapupele mehurave\nI sluzave sitne kraste,\n\nI kada je doktor reko\nDa je bolest teška, gadna,\nDa od toga truli mozak\nI da meso ne zaraste,\nPrestali su da dolaze\nNoću kasno ljudi strani,\nPrestao je krevet hleba\nOd nevolje da se njiše.\n\nI majka je devojčicu\nOstavila jednog dana\nI u selo nije došla\nNikad više, nikad više.\n\n9.\nNisu više došle noći\nKad sanjare ubijeni,\nKad veruju gladni usnom\nDa će sutra biti hleba.\n\nNisu više došle noći\nKad reč dahom zarumeni\nKroz prozore opuštenu\nProgorelu krpu neba.\n\nNisu došli lažni snovi\nŠto varaju ko trgovci,\nNi blizina prvih tajni,\nTesnih, prisnih kao bluza.\n\nBuljili su pepeljasto,\nMrtvo, hladno, zadnji novci\nPoređani po astalu\nPunom mrlja, mrva, suza.\n\n10.\nGde je sada zla maćeha?\nGde su sestre plahovite?\nHitno treba neko rđav,\nTreba bajka, laž da živi.\n\nIzmislimo, pa da divno,\nPrevarimo sve rovite\nDa na svetu nisu samo\nNaši snovi za sve krivi.\n\nNek se prospu kiše sreće.\nGrim! Andersen! Pomozite!\nNeka bude bal na dvoru.\nDobošari! Trube! Trube!\n\nNek carevi podriguju\nReči lepe, reči site.\nNek se jadne Pepeljuge\nS prinčevima svojnm ljube.\n\nZa svu decu Vojvodine\nDajte vile! Dajte cveće!\nAko neće to da prime\nPo njušci ih treba šakom.\n\nPljuju deca sa severa.\nNeće bajke, laži neće..\nSve je kod njih mimo sveta.\nSve je kod njih naopako.\n\n11.\nE, pa lepo, draga deco!\nSamo napred! Videćete\nIma ko i da se brine\nDa sve dobro upoznate.\n\nĐakon će vas naučiti\nDa kroz život kušujete.\nVlasti će vas naučiti\nGorku krv da propišate.\n\nGazda će vas šamarati\nI kamdžijom darovati\nI đerdanom od konopca\nDa se veša ko zaželi.\n\nAko u grad pobegnete\nTamo će vas silovati,\nOpijati i ritati\nPo grudima bolno belim.\n\nČupaće vam žensku kosu.\nIzbijati zube muške.\nRugaće se, smejaće se:\nDraga stoko, drage golje.\n\nUzalud će teći škrgut\nIz krezube vaše njuške,\nMili moji beskućnici,\nSluge, lopovi i drolje.\n\n12.\nProleće je kasno stiglo\nI krv sunca gusta, žuta.\nBuknule su kasno laste\nZagrljajem neba plavog,\n\nKasno, kasno kao pisma\nZalutala od regruta.\nOd jedinca poginulog\nKo zna zašto, negde, davno.\n\nI jednoga belog dana\nPoreznika došlo osam.\nBeležile nešto dugo\nI njušile mudre glave.\n\nI prodale nisku kuću\nSa natrulom slamom kosom.\nI prodale prag, detinjstvo,\nVišnju, noći, plot i lavež.\n\n13.\nZašto nije Vojvodina\nOd nevolje teža, crnja,\nObećala ma i lažju\nDevojčici smeh svanuća\n\nKad je pošla sa severa\nSa zgužvanih pet-šest prnja\nDa prosjači putevima\nIsplaženim u budućnost?\n\nZašto nije, mati sveta,\nKroz brnjice zarđale\nDošapnula ljudske reči\nOd utehe zlatno mokre,\n\nKad su vrbe gladnom njuškom\nZrna zvezda pozobale\nI spustile niz drum noge\nU srebrne mlake lokve?\n\nZašto nije dala ruku,\nNi prosula prste blede\nPo kosama lepršavim\nKao griva suncokreta?\n\nZašto nije dala ruku\nDevojčicu da povede\nI da jednoj mutnoj bajci\nPruži sunčan završetak?\n\n14.\nRazvalite sve kapije!\nJa počinjem danas mreti\nBez računa, bez procenta\nZa najluđu jednu ljubav!\n\nPustio sam na slobodu\nIz tamnica celog sveta\nDivlji škrgut svojih crnih\nPolomljenih ljudskih zuba.\n\nOptužujem za večeri,\nZa košulju brižno belu\nI za prvi pad u seno\nPod mesecom u šljiviku,\n\nGde od gladi košta banku,\nDamo banku dečje telo\nPodmetnuto ženski, tiho\nSlučajnome prolazniku.\n\nOptužujem za rastanak\nBez pogleda i bez zbogom,\nI za prvu vinsku krčmu\nGde se jelo u razdanje.\n\nI za bunar u dvorištu\nŠto je sprao krv sa nogu.\nZa jedinu maramicu\nZatrpanu u oranje.\n\nZa kapije bogataša\nZatvarane ispred nosa.\nZa ponovna prodavanja\nI za nove, nove banke.\n\nI za meku, raspletenu,\nIzgužvanu dečju kosu\nTako plavu, tako plavu\nKo svršetak uspavanke.\n\n15.\nOptužujem za imanje\nNa kojem se našlo posla.\nZa postelju kraj jasala\nU budžaku štale tamne.\n\nI uboge nadničare,\nOznojane, zdrave, bose,\nŠto su noću odlazili\nS devojkama iza slame,\n\nI kidali nestrpljivo\nRetku dugmad s bele bluze,\nI grlili po ramenu\nŠapućući nešto drago.\n\nI voleli jednog mraka,\nI rukavom trli suze.\nI pričali sav svoj život\nPresedevši noć pred pragom.\n\nNjihov glas je bio dubok\nKo daljina kad zarida\nI pesma se odranjala\nTužna, tvrda, polagana,\n\nKad bi nebo počinjalo\nDa sa tamnih leđa skida\nŽuti prsluk i košulju\nOznojanog julskog dana.\n\n16.\nOptužujem za sve bedne\nU dronjavim kaputima.\nZa sve trupce pogurene\nOd umora, žege, rada..\n\nZa žilave masne ruke\nObešene niz butine,\nTeže, modre kao grožđe\nVojvođanskih vinograda.\n\nI za suknje devojačke,\nOkrpljene i prozračne,\nZadizane mnogo puta\nSa osmehom i sa tugom.\n\nI za noći septembarske,\nRaskvašene, gole, mračne,\nZatrudnele na tavanu\nSa pijanim neknm slugom.\n\n17.\nI kunem se: čekaj svete,\nKad argati zaprkose.\nZnaćeš, đubre, da ta snaga\nOd uzdaha više može.\n\nMa žvakali svoje ruke.\nMa gutali rođen osmeh,\nI zastave makar šili\nOd zderane svoje kože,\n\nBar će dići svet po sebi,\nSvoga lika, svoga stasa,\nI postaće samom sebi\nZapad, sever, jug i istok.\n\nNećeš zemljo zavičajna,\nU nebesa da narastaš.\nBićeš viša, mnogo viša,\nKoliko je čovek visok.\n\n\nTreći deo\n\n1.\nZime dođu ko devojke\nNasmejane, vedre, site,\nPa se grle sa drvećem\nKo pijane oko struka.\n\nDođu zime, pa sva bedra,\nPa sve grudi razgolite.\nKo da bude miran? Ko će\nDa izdrži da ne ludi,\n\nNe kikoće sto mu muka!\nNapuni se stara krčma\nNatikača, opanaka, i marama\nI šubara i sukanja i čakšira.\n\nDođe miris kuća, štala,\nI strnjika, i pašnjaka.\nPa se pije, karta, peva,\nPsuje, igra, ljubi, svira.\n\n2.\nA što ume sirotinja\nDa podivlja kad joj dođe!\nZalud skitaj, nećeš naći\nGutljaj mira duž salaša.\n\nSve što štedi, ovde prospe.\nSve što skrpi, ovde prođe.\nSmeh je luđi od zvonjave\nRazbijenih vinskih čaša.\n\nKipi kolo. Ključa kolo.\nDevojaka jata cela.\nPodivljali tamburaši,\nSve žicama zvone prsti.\n\nA u kolu, ej, u kolu\nHarmonika ko bol bela,\nPa u svirca luda ruka\nDirke brsti..\nDušu brsti..\nMozak brsti.\n\n3.\nPodvriskuje Vojvodina\nLažnu neku radost stvara,\nSamu sebe zavarava,\nHarmonici trbuh širi.\n\nLaži sebe.. Mene nećeš..\nEj, strvino, majko stara,\nIspod suknje uštirkane\nKrastava ti noga viri.\n\nNe zameri što ti kvarim,\nSli prospi smeh iz uva\nI oslušni po kafani:\nNisam sam što tako misli.\n\nZar ne čuješ svoje ljude\nDa istinu ko ispljuvak,\nSlan i krvav, kašlju salom,\nZgrčeni ko psi pokisli.\n\nTeče vino, plamti gori,\nAl za nekim tamo stolom\nSkače neki đak i diže\nPunu čašu celoj sali.\n\nI glave se sakupljaju.\nI sve uši naokolo\nSrču reči istinite:\nĐavolu smo dušu dali.\n\n4.\nČestitam ti, zemljo rodna,\nBaš si neka čudna ljubav.\nJedanput se zakikoćeš,\nA sto puta brišeš suze.\n\nOči su ti tako nežne,\nA pesnica tako gruba.\nSamo jednom pružiš, baciš,\nA hiljadu puta uzmeš.\n\nBanče krčme. Grca narod.\nSanja gazda svu noć brojke.\nCeo Balkan ždere tone\nSamlevenog našeg znoja.\n\nUlicama razrok žandarm\nNamiguje na devojke.\nPa dokle će tako, zemljo,\nVojvodino, dušo moja,\n\nVojvodino, snago moja,\nVojvodino, tugo moja,\nVojvodino, rako moja?\n\n5.\nPogani ste, ljudi božji,\nI prokleti preko mere.\nNi vlast dosta ne poštuješ.\nBaš si, seljo, svinja prava.\n\nKad ti dođe gospon finans\nMuku tvrdu da proždere,\nKlekni lepo, pa ga moli\nNek ti noćas s ženom spava.\n\nKaiš steži obavezno,\ntj. ako kaiš imaš.\nZlopati se da sačuvaš\nZa gospoda srce čisto.\n\nLjubi nogu što te gazi.\nPuzi. Budi ravan psima.\nAko meni ne veruješ,\nPitaj popa - on zna isto.\n\nI naravno: kušuj. Šta će\nTebi, recimo, kultura?\nAko radnik ima mozga\nČemu onda činovnici?\n\nZa seljake dovoljna je\nNarodna literatura:\nBogomoljcu - Sveto pismo,\nOstalima - sanovnici.\n\n6.\nU ciglani otmen gazda\nOd satena nosi gaće.\nOd kudelje nosi dušu\nI od jute osmeh smrdljiv.\n\nŠta još čekaš, Vojvodino?\nS jeseni ćeš...\nS proleća ćeš...\nAko imaš tvrde šape,\nUdri! Udri po očima,\n\nNek lobanje krv podiđe.\nNek nestane usni daha\nKao kose na ožiljku.\n\nU zasedi iza kuće\nUbij staro sunce riđe\nAšovima po potiljku.\n\nRobije su digle glavu.\nRžu lanci i komuna.\n\nOšteniće kučka-zima\nVukove s crvenom dlakom.\nGde su tvoje oštre kandže?\nZemljo-zveri, gde je buna?\nZaogrni ćurak suri naopako.\n\n7.\nNe daj više da te gaze!\nNema boga! Nema stida!\nNe zažali žute zube!\nKidaj! Grizi srce krasti!\n\nSve nevolje i tegobe\nPostroj gole pored zida\nI pucaj im u obrve.\nJoš se može život spasti\n\nPa ako smo primitivni,\nProsti, plitki, nekulturni,\nAko nismo bili lepi,\nNežni, fini i mirisni,\n\nKada jednom provalimo\nIsprljani, tamni, tmurni,\nStisni srce, Vojvodino,\nStisni zube, šake stisni!\n\nVratićemo svaku ćušku,\nPoniženje i bespravlje,\nI u ime svih vekova,\nI u ime svih grobova,\n\nKad budućnost zarazimo\nNovim nekim, svojim zdravljem,\nNikad više neće biti\nGospodara i robova.\n\n8.\nI polako ide zima.\nI krste se ljudi ovi.\nI teško je dići ruku\nProtiv neba i svetinje.\n\nI polako ide zima,\nI drveće i krovovi\nSaginju se načičkani\nSvetlucavim plavim injem.\n\nOdmara se ubog seljak.\nIsteže se i buđavi.\nŽdere pasulj. Zeva. Kunja.\nNe otvara kravlje oko.\n\nI kraj vatre kosti greje.\nPušta stomak. Decu pravi.\nI podmuklo, ćutke, mirno,\nSprema prevrat, bunt i pokolj.\n\n9.\nNe šali se, svete beli.\nNe znaš kome zapovedaš.\nTeško tebi ako paor\nOštri srp kad žetve nema,\n\nPa zaređa gadan, zao,\nDa ubija sve odreda,\nI od sluge krmeljivog\nNesita se stvori neman.\n\nTežo tebi, svete beli.\nPreko noći bićeš krvav.\nJer u mome zavičaju\nZna i starac, zna i dete\n\nDa obara presne glave\nMnogo lakše nego drva.\nI da sikće. I da mrzi.\nI da živi do osvete.\n\n10.\nVoćke će se pretvoriti\nU vešala procvetana.\nRasecaće pomrčinu\nLjuljuškava, ohladnela,\nMesečina golog mesa.\n\nI kapaće mir sa grana.\nMir naježen. Mir obešen.\nNiz ravnicu. Kroz sva sela.\n\nI doći će niz ledine\nZasukano leto žuto\nI vezaće prezir pesme\nOko grudi goluždravih,\n\nA u kosi devojaka\nSmejaće se sumanuto\nGrguravi dan garavi.\n\n11.\nZaigraće Panonija\nU crvenim čizmicama,\nNašminkana, utegnuta,\nGolih nogu i nedara.\n\nZaigraće krvav vertep\nBivša kurva ministara,\nKapetana i Cigana,\nRobijaša i čobana,\n\nPoreznika i popova,\nNadničara i krčmara.\nI dovešće gajde, frule,\nHarmonike, violine,\n\nPa će pusta niz ulice\nLumpovati mesec dana.\nPodeliće svima redom\nZagrljaje, ruzmarine,\nI buklije\nNalivene komovicom\nDo grkljana.\n\n12.\nEj, sloboda zlatokosa,\nBelozuba, mrkoputa,\nOd baruta vik rutav,\nOd pesama dan pokvašen...\n\nNiz salaše kolo boso.\nVaskrsnuta svetla jutra.\nRazbijeno staklo tuge.\nIzgrižene prazne čaše.\n\nJaoj, piću, pa nek crknem!\nJoj, grliću oranice!\nJoj, prestaće da mi viču\nDa sam đubre, da sam stoka.\n\nPa me neće vući svetom\nOd klanice do klanice.\nJoj, prestaće da me pljuju,\nZemljo moja modrooka!\n\nNabaviću ženi bundu.\nKupovaću pet novina.\nImaće mi ćerka puder.\nI kišobran. I sve drugo.\n\nNabaviću rukavice,\nJa-mrcina, ja - živina!\nU fraku ću musti ovce!\nZbogom bedo! Zbogom tugo!\n\n13.\nEj, slobodo, ej, oprosti,\nNiz plotove lud od želje,\nUjedaću, porušiću,\nProsipaću, izgaziću!\n\nNiz drumove raskoračen,\nNa krstove izbekeljen,\nJurišaću pred pijanim\nNedeljama koje sviću.\n\nKo će tada da obiđe\nMrtvu prošlost duž ravnice?\nDa donese velik venac\nOd pšenice, cveća, trave?\n\nZar se nadaš, svete beli,\nKada budu zadušnice\nDa ti seljak krst posadi\nČelo glave?\nOn će zemlju da izgrize\nOčnjacima rala gladnog\nI nad tvojim trulim lešom\nZasejaće suncokrete.\n\nKakvo će ti biti samom\nSahranjeno, modro, hladno,\nPodzemlje bez vaskresenja?\nTežo tebi, beli svete!\n\n14.\nKad jeseni selom zađu,\nZrele, puste, zlatouste,\nUmori se paorija,\nPripitomi,\nZaboravi..\n\nOd štrajkova sklanjaj glavu.\nOd robije dalje prste.\nKao da smo, ne daj bože,\nČas svi bistri, čas ćoravi.\n\nPretvori se sve u svadbe.\nSve u provod, sve u slave.\nČim ti malo svane duga\nZaboraviš šta je tuga.\n\nUme gazda i da časti.\nPrepun stomak, prazne glave.\nU nedelje neke takve\nVrtoglave, bandoglave,\nMalo sita i pršuta\nUdala se Pepeljuga.\n\n15.\nE, pa smej se, svete beli!\nI iščaši zglob vilice.\nKako možeš da se prodaš\nZa kiseli gutljaj vina\n\nI za fićok šljivovice,\nPaorijo, sram te bilo,\nBedo podla i jeftina!\n\nZar ću s tobom sutra poći\nSekirama u ustanke?\nZar ću s tobom sutra svetu\nObrisati dlanom suze?\n\nIli hoćeš da te kupim\nZa maramu, za opaže,\nSakrivenu pod perine,\nU zapećke, u bircuze?\n\nJoš računaš? Još študiraš?\nNije buna sreski vašar.\nNećeš doći zadovoljna\nS punom kesom i buragom.\n\nOstavićeš kosti bele\nDuž drumova,i salaša.\nZasejaćeš puste brazde\nKrvlju, bolom, mržnjom, snagom.\n\n17.\nA kad crkneš od oranja,\nŽetvi, žena, violina,\nMisliš da ćeš u raj poći?\nU anđele? Ne! U tami,\n\nBaš u ime svetog oca\nI u ime svetog sina\nI u ime svetog duha\nPoješće te crvi.\n\nAmin.\n\n18.\nProšao sam Vojvodinu\nOd kafane do kafane\nI grizao presnom rukom\nBirtašici rame celo.\n\nI kraj šanka, zateturan,\nUpirao oči slane:\nDaj bokal što zna da vrati\nProleće poneko belo.\n\nSvega ima birtašica:\nI nozdrva, i butina.\nNasula mi u mrežnjače\nLitru zuba, litru mesa.\n\nBiće marta ove noći\nBez bokala i bez vina.\nKosa joj je od vanile.\nOči su joj od šartresa.\n\nAl ja nisam liker, ženo!\nOči su mi lokve kreča.\nNateraću svet da guta\nVreli katran moga glasa.\n\nSpusti suknju, nikad nećeš\nRazumeti ovo veče\nŠto se dimi drumovima,\nI razliva, i talasa.\n\n19.\nIz svadbe se vraćam noćas,\nŽeno - bože, ženo - brate.\nUdala se Pepeljuga.\nOd svatovca brk mi tinja.\n\nBilo slavlje: da se zvezde\nU bunare sunovrate.\nBilo pusto kao uvek\nKad se ženi sirotinja.\n\nZacenjena harmonika\nRedom žutih zuba - dirki\nJede kolo, guta, žvaće.\nZjape mokra usta čaša.\n\nOgrezla su divlja lica\nU med plemenite svirke\nPune kletve i zakletve,\nBećarca i očenaša.\n\nSviraj! Sviraj, nikad dosta!\nHarmoniko, srećo prosta,\nU kuću je dovedena\nGola snaša, bosa snaša!\n\n20.\nJedna noga pored druge\nKao život do života.\nKikotanje pored tuge.\nBes. I bolest. Jad. I briga.\n\nJoj, kakvo je pusto kolo,\nSve pijano naokolo,\nPodivljalo i raspusno igra, igra.\n\nSlava tebi, paorijo!\nŽilava si do zla boga.\nPlikova ti puna šaka\nI masnica puna leđa,\n\nŽrgutanja puna usta\nI žuljeva puna noga,\nA još uvek tancaš, cupkaš,\nBrojanice masne ređaš.\n\nSlava tebi, paorijo,\nKo te smućko i stvorio.\n\n21.\nBar da može kolo takvo\nDa iziđe ispod trema,\nKroz sokake da se pruži,\nKroz ravnicu da se spusti,\n\nDa u njemu smrsi ruke\nKo god noćas sreće nema,\nDa do srži obraduje\nŽivot ovaj, život pusti..\n\nPanonijo, majko stara,\nPristao bih da me zgaze,\nPristao bih da me prostru\nIspod nogu ovog kola,\n\nDa od moga presnog mesa\nFlasterišu nove staze\nKojima će proći sunca\nBez gorčine i bez bola,\n\nSamo da se takvo kolo\nVine u svet i donese\nDuše onom ko je kleo,\nSnagu onom ko je plako,\n\nPa večito u kovitlac\nDa se vitla, da se trese,\nUvek tako, Vojvodino.\nUvek tako.\n\n22.\nUdala se u šesnajstoj,\nPogurena, tiha, mala.\nРodila je dvoje dece.\nOpet bilo malo hleba.\n\nI ko nekad njena mati,\nSad je ona šaputala:\nTolko brašna, tolko gasa,\nOvo nema, ovo treba.\n\nPa ipak je Pepeljuga\nOsetila krov nad glavom.\nPrijao je gutljaj mleka\nOd mršave svoje krave.\n\nPrijao je gutljaj neba\nAvgustovskog, mekog, plavog.\nVratio se prag, detinjstvo,\nVišnja, noći, plot i lavež.\n\n23.\nI večeras, dok nad krovom\nVetar s neba srebro skida\nI za oknom pali zvezde,\nPlamte dve zemaljske sveće.\n\nTo su oči Pepeljuge.\nU krevetu pored zida\nOna noćas sebi rađa,\nOna noćas suncu rađa,\nSvom velikom snu o sreći\nRađa noćas dete treće.\n\n\nČetvrti deo\n\n1.\nNoć se peni, sneži, mrzne,\nPepeljuga dete rađa.\nBol za bolom gorak trne.\nRuke rastu. Soba raste.\n\nRastu trave, njive, kuće,\nReke, sela i predgrađa\nI smetovi beli, beli\nKo postelje srebrnaste.\n\nNadima se svet i krupnja.\nOkreće se oko sobe.\nSuze. Vrisak. Kikotanja.\nNadolaze čudna lica.\n\nRastu usne tvrde, mokre,\nU debele zmije oble\nSa kojih je spao miris\nOblaka i ljubičica.\n\n2.\nNoć se dimi, kipi, jari,\nMeđu rubljem i mukama\nStrah je ruka crna, suva,\nŠto noktima meso kida.\n\nA u sobi, nad krevetom,\nSa Isusom na rukama,\nBožija se mati smeška\nPozlaćeno s vlažnog zida.\n\nGledaju se oči žena.\nNasmejane i otekle.\nMati boga i čoveka.\nGlođe vetar crep na krovu.\n\nZašto usne sa ikone\nNisu išta božje rekle\nU noć ovu?\n\nZar bi bila takav napor\nReč utehe neka lepa\nOd koje će makar malo\nBiti širi osmeh žene,\n\nA da nikad to smejanje\nNe podere, ne iscepa,\nNe osoli teškom krvlju\nNjene prste izgrižene?\n\n3.\nA Božićje, januar je.\nI sneg, mekan kao plesan,\nSvu je zemlju upalio,\nSvu je zemlju otrovao.\n\nI bela je noć ko nesvest.\nI drveće krzna stresa.\nI teško je biti noćas\nPošten pravoslavni paor.\n\nOtegle se sa krovova\nSkamenjene suze leda.\nSmrzle su se zemlji-gumi\nSmeđe sapi pune zdravlja.\n\nI Božić je. I januar.\nIza belih nedogleda\nDan se javlja.\n\nOd atara do atara,\nOd usana do usana,\nOd osmeha do osmeha,\nOd jauka do jauka,\n\nMolitva je pošla stara,\nZagrcnuta, prošaptana,\nIsceđena kao život,\nŽuljevita kao ruka.\n\n4.\nSpustila se Vojvodina\nPred ikonom na kolena\nI razlila iz očiju\nPogled pitom, čist i blistav.\n\nA u jednom malom selu\nRodila je neka žena\nNovog Boga i čoveka,\nNovog sina, novog Hrista.\n\nSlivao se znoj i užas\nNiz butine i postelju.\nIzgrizla je gorke ruke.\nPoderala tešku kosu.\n\nI belinom mokrih zuba\nZalajala krv i želju\nNa uveli mehur svetla\nIz kandila masnog prosut.\n\nRodio se novi čovek\nI popio pričest bola\nKoji će ga uvek peći\nU seljačkom grlu kletom.\n\nI popio dah smrznuti\nVetrovitih rodnih polja\nI veliko belo nebo\nRastegnuto božjim svetom.\n\n5.\nNije vera u klečanju.\nNije vera u svećama.\nMoj sirovi divlji narod\nKrstio se i kad kolje.\n\nNeka peva ovaj tropar\nDogod čezne za srećama.\nDogod bude humki, vrana,\nI kostiju rodnim poljem.\n\nRodio se novi čovek.\nI neka je blagosloven.\nI ako se može nešto\nMesto boga jutros reći,\n\nNeka bude živa rana\nNa nedrima zemlje ove\nKroz koju će potocima\nPokvarena krv isteći.\n\nI nek nikad ne zažali\nAko grca i crkava\nDa bi sutra mogli drugi\nNasmejano da se rode.\n\nI nek nikad ne požali\nSvoja oba oka plava\nKojima će molovati\nStrehe neba i slobode.\n\n6.\nSpavaj, spavaj, plavooki,\nNek te navek sreća prati.\nJoš u kujni piju troje\nIspod okna dan se gega.\n\nSpavaj, spavaj, plavokosi,\nJanuar se razgranati\nRascvetao iznad krova\nU milion mrva snega.\n\nA u sobi kaplje mleko\nNa jastuke mokre, tople.\nSisaj, sine, zaveštanje\nŠto rumene snove čuje.\n\nIma zašto da se tiho\nNa uzglavlju oči sklope.\nSpavaj, spavaj, ima zašto\nNa tom svetu da se snuje.\n\nU prozore buna kljuje:\nŠapću polja, šapću vode.\nU srcu ti odjekuje\nPucanj krvi i slobode.\n\nSpavaj bože od čoveka.\nVredelo je da te rode.\n\n7.\nNije ljubav izmišljena,\nJer daljine kad okopne,\nBiće zemlja živa bajka,\nBiće zemlja za dečaka.\n\nI kad vetar, zajapuren,\nKao čoban zore popne,\nBele zore da napasa\nDuž utrina i pašnjaka,\n\nNeće više kao danas\nPanonija biti tuga\nŠto tumara poderana,\nZagrcnuta gladnim plačem,\n\nA u susret prosjakinji\nNigde brata, nigde druga,\nDa joj pruži, da udeli\nKomad srca i pogače.\n\nNapiće se jednog dana\nŽedna višnja mlazom kiše\nI rasplešće gustu punđu\nI oprati u barama.\n\nNeće čovek nikad više\nNa umore da miriše.\nĆilim žita biće prostrt\nU daljine samo nama.\n\n8.\nKad utrnu psovke, kletve,\nI ožiljci tuđeg biča,\nUz lice će širok osmeh\nDa nakosi radovanje.\n\nOživeće na usnama\nGrč stoletni, nepomičan,\nBiće zvezda, biće ptica\nKad razgrneš rukom granje.\n\nDoskitaće niz drum prašnjav\nVoćke bele i proleća.\nČekaće ih ded i otac\nSa buklijom nasred njiva.\n\nZa tebe je, ne od boga,\nVeć od ljudi mart obećan,\nDa se čistim zenicama\nNiz pustare osmehiva.\n\n9.\nTog je jutra sneg kućerke\nU pokrovce bele utko.\nKao oči slepog starca\nSvod je bio siv i mutan.\n\nUrlao je ranjav vetar\nI pred svakim zavijutkom\nPosrtao bos i dronjav,\nBez šubare, bez kaputa.\n\nJanuar je daljinama\nRazdrljio golu sisu\nI grizao kao skitač\nZabasao tuđim krajem.\n\nNa raspeću iza sela\nRđao je gvozden Isus\nPod gubicom surog neba\nŠto smrznuto tužno laje.\n\nU njegovo ime sveto\nGulili su, krali, klali.\nNikad nije sišo s krsta\nRadi mira i spasenja.\n\nOstao je gluv i zgrčen\nKako su ga zakovali.\nOn je umro. Al će sutra\nIpak biti vaskrsenja.\n\n10.\nRđaj, bože, na svom krstu\nI sa svojom svetom knjigom,\nTi, što mome rodnom kraju\nPomogao nisi nikad.\n\nRazbojnik sam, onaj zdesna\nNa raspeću što je digo\nSrce svoje mesto krsta\nNa zvonaru bezbožnika."
  },
  {
    "id": "891",
    "title": "Samoća",
    "author": "Miroslav Antić",
    "content": "Svoju snagu prepoznaćeš po tome\nkoliko si u stanju da izdržiš samoću.\n\nDžinovske zvezde samuju na ivicama svemira.\nSitne i zbujene sabijaju se u galaksijama.\n\nSeme sekvoja bira čistine\nsa mnogo sunca, uragana i vazduha.\nSeme paprati zavlači se u prašume.\n\nOrao nikada nije imao potrebu\nda se upozna sa nekim drugim orlom.\nMravi su izmislili narode.\n\nSvoju snagu prepozaćeš po tome\nkoliko si u stanju da prebrodiš trenutak,\njer trenutak je teži i strašniji i duži\nod vremena i večnosti."
  },
  {
    "id": "892",
    "title": "Saputnici",
    "author": "Miroslav Antić",
    "content": "Znam, neće se sve na jedan osmeh svesti,\nznam, neće svima jednako biti sunca,\nna istoj cesti uvek će se uplesti\ntrag povratnika sa stopama begunca.\n\nHodaće oba u jednom istom smeru\ntegleći svaki svoju drukčiju veru.\n\nPa i mi tako, jedan uz drugog, nemo\npo istoj cesti teglimo živote i dane\ni uporedo, rame uz rame idemo,\n\nI lagaćemo kako se razumemo\nsve dok na kraju ne stignemo\ntim istim pravcem na dve suprotne strane."
  },
  {
    "id": "893",
    "title": "Sasvim dosta",
    "author": "Miroslav Antić",
    "content": "Na svet sam došao sličan ljudima\nkoji na srcu nemaju ljusku.\nI sve sam menjao u grudima\nza jednu pesmu dobru i ljudsku.\n\nU nebo sam se sunovratio,\nsa svima sam se vlažno ljubio,\ni kome treba nežnost vratio,\ni kome treba, bol izgubio.\n\nBičevi grana.. Rebra plota..\nVetrovi sumrak za rukav vuku..\nŠta sam to imao od života?\nNečiju kosu.. Nečiju ruku..\n\nI jedno srce ustreptalo,\ni dva-tri osmeha tiha i prosta..\nSve je to ponekad tako malo..\nSve je to, videćes, sasvim dosta.."
  },
  {
    "id": "894",
    "title": "Senka",
    "author": "Miroslav Antić",
    "content": "Zbog svega što smo najlepše hteli\nhoću uz mene noćas da kreneš.\nMa bili svetovi crni, il beli,\nma bili putevi hladni, il vreli,\nnemoj da žališ ako sveneš.\n\nHoću da držiš moju ruku,\nda se ne bojiš vetra i mraka,\nuspavana i kad kiše tuku,\njednako krhka, jednako jaka.\n\nHoću uz mene da se sviješ,\nkorake moje da uhvatiš,\npa sa mnom bol i smeh da piješ\ni da ne želiš da se vratiš.\n\nDa sa mnom ispod crnog neba\npronađeš hleba komadić beli,\npronađeš sunca komadić vreli,\npronađeš života komadić zreli.\nIl crkneš, ako i crći treba\nzbog svega što smo najlepše hteli."
  },
  {
    "id": "895",
    "title": "Snovi",
    "author": "Miroslav Antić",
    "content": "Velike reke imaju ušće koje ih pretvara u okean.\nVeliki vetar prozračne puteve prema ravnici.\nJa imam samo san, običan malecki san\nu kom sam za pedalj bliži ponekoj zvezdi i ptici.\n\nU zoru, od svega toga čitavo nebo izraste\nna mojim rukama toplim i obrazima snenim.\nI dan je nalik na jedne zenice graoraste\noivičene zelenim.\n\nI uopšte, zvezdo i ptico, uopšte celi svete,\ndivno je kad se u nama neko čekanje javi.\nPa se od toga na usni nešto rumeno isplete.\nI nešto graorasto i zeleno u glavi."
  },
  {
    "id": "896",
    "title": "Svatovac",
    "author": "Miroslav Antić",
    "content": "Ništa me danas neće moći da zabrine.\nto je ta istina divlja i preka.\n\nNebo sam gazio po barama, u slabine:\nIzdrži, ne razboli se bar još pola veka.\n\nDa kroz sve bujice golim grudima prođem.\nDa za svaki krov nađem malo grana.\n\nTakav sam, eto. Šašav.\nZar sam kriv što sam rođen u kraju\ngde ima milion tambura i jorgovana?"
  },
  {
    "id": "897",
    "title": "Svetlosne reklame",
    "author": "Miroslav Antić",
    "content": "Poštovanje njihovoj lakomislenosti\nod ljubičaste duše i staklene sluzokože.\n\nNije baš svako umeo da u olujnim noćima,\ndok ga razbijaju ledom i komadima crepa\nživi poslednji put, i umre poslednji put\nnamigujući."
  },
  {
    "id": "898",
    "title": "Školjka je žena",
    "author": "Miroslav Antić",
    "content": "Školjka je žena, kneže moj.\nA veruj: u svakoj ženi postoji nešto hranljivo.\n\nNeko ima ključ za nju i otvara je u prolazu\n- možda: bezazleno sasvim,\n- možda: iz čiste obesti,\n- možda: tek tako, iz zanata.\nOnda je srče. Onda je baca.\nJer šta će njemu ljuske.\nI onda ode dalje za nekim novim školjkama,\njer on to tako jednostavno\ni tako prirodno čini.\n\nA neko nikad neće imati ključ.\nRaskrvariće usta dok to otvara.\nIzlomiće sve nokte. I mučiće se.\nI kad otvori školjku i kad je napokon posrče,\nvikaće: nije to ta školjka.\nLjudi, zar je to ono što sam hteo?\n\nNeko baci školjku o kamen i polupa je.\nGleda u njene krhotine\ni kao da uživa u njenom ugibanju.\nI ostavi je da se muči na suncu.\nI ostavi je da se suši na suncu.\nI da od njenog mekog tela\nostane malo gorke školjke.\nA neko, željan školjki, plaća svom svojom starošću\nda mu ih drugi otvore i donesu.\nNa nekom srebrnom poslužavniku, naravno.\n\nU neko srebrno vreme.\nPred neku srebrnu smrt.\nNeko ne voli školjke,\nali nema šta drugo da jede, kneže moj,\ni on ih jede dok drugi ozbiljno misle da on u njima uživa.\n\nTi znaš da sam ja onaj\nkoji školjke prevari da su ptice\ni kad se razmašu krilima\nsvojih ljuštura da polete,\nulazim u njih precizno kao zrno.\nI – mi zajedno trajemo.\nI – mi se zajedno mučimo.\nI – mi zajedno rađamo po malo bisera što obasjava svet.\n\nBolje da si mi doneo običnu mrvu peska.\nMožda bih oko tog zrnca sam sebi sagradio školjku\nkakvu ti ne razumeš: školjku neba i zemlje.\nI možda bih oblagao to zrno dobrotom božanskog.\nI možda bih ga ugojio u dragi kamen svog sna\ni ne bih njime ukrasio srce nijedne druge školjke.\nMožda bih, stvarno, uz njega umeo samo da sanjam.\nTi ništa ne razumeš, kneže moj.\nJa govorim o porodu.\nJa govorim o potomcima mog potomstva."
  },
  {
    "id": "899",
    "title": "Usne",
    "author": "Miroslav Antić",
    "content": "Usne jedino zato postoje\nda s nekim podeliš nešto svoje.\n\nTo su latice najmekšeg cveta.\ngrumenčić saća prepun meda\nsa zlatnim ukusom kasnog leta\ni blagim disanjem drvoreda.\n\nOne su šum kiše što rominja\npo celu noc niz trotoare.\nI prvi plamičak koji zatinja\nkad vatre počnu da se žare.\n\nUsne su da se nešto šapne\nu jedno ustreptalo veče.\nUsne su da zvezda na njih kapne\ni da te prvi poljubac posle\ncelog života pomalo peče.\n\nUsne jedino zato postoje\nda s nekim podeliš nešto svoje."
  },
  {
    "id": "900",
    "title": "Uspavanka",
    "author": "Miroslav Antić",
    "content": "Svet ovaj, u stvari, i nije tako rđav i zao,\nmada poneko plače i samuje i brine.\n\nMožda je suton s krova\nsasvim slučajno pao.\n\nMožda bi i noć da svane,\nmožda bi i noć da sine.\n\nVolim da svakom valja i verujem beskrajno:\nSvanuća postoje zato da čovek lake diše.\n\nI sklapam oči. I sanjam potajno\nto vrelo, to sjajno jutro od vetra i vlati\nšto se nad krošnjama njiše.\n\nA sigurno je važno i od svega najpreče:\nZa svaki obraz na svetu\npo jedan poljubac skrojiti.\n\nI kad se umoriš gorko i trne u tebi veče,\ndivno je svoj jastuk nadom zaliti i obojiti.\n\nI važno je ovo, važnije od najprečeg:\n\nKad se toliko lepote u sebi čuva i ima,\numeti, da niko ne sazna, bar komadić tog nečeg\numotati u snove i dosanjati svima.\n\nTako će vek tvoj biti manje samotan, zao,\nsa manje briga, ružnoće, i plača, i straha i tuge.\n\nI svaki put kad budeš komadić sebe dao\ni svoje snove svetu po vetrovima slao,\nličiće jutro na tebe više nego na druge."
  },
  {
    "id": "901",
    "title": "Apoteka",
    "author": "Oskar Davičo",
    "content": "Na ti ovaj pogled s tri baterije sna\ni uzmi još krišku anarhije želja\nnamazanih puterom i medom. I na\nti još krišku ljubavi i krišku veselja.\n\nČekaj. Uzmi još tu krišku zazubice\ns pljuvačkom bumbara, dugim postom gatke,\nkap budućnosti s nenašminkanim licem\ni krišku smrti, njene ruke glatke.\n\nJoš čekaj. Na ti krišku jedne teške tačke\nu kojoj se ne sekući se već seku\nsnovi i dela krvi ubilačke.\n\nPomešaj to u sluhu, popij u mleku\ni baci sve u reku."
  },
  {
    "id": "902",
    "title": "Ćelija",
    "author": "Oskar Davičo",
    "content": "Ćelija smradna, ćelija gadna.\nMajko, majčice draga,\ntvoja draganja, nežnog majkanja\nželjan sam. Izdaje snaga.\n\nO, majko, muke. Ako me ruke\ntvoje mrtvoga prime,\nHoće li suze, pasti na uze,\nHoćeš li reći: Sine?\n\n- Sine, kuni me. Skote živote,\nuze mi sve moje drago.\nMožda je krao, možda je klao,\nipak, moje je blago.\n\nNe, nisam krao, ja nisam klao,\nza slobodu ja sam bio,\nza slobodu veću, za ljudsku sreću\nza život o kom sam snio.\n\nZa život mio o kom sam snio\nu borbi ja sam pao,\nza bolji život crni se život,\nza život, život sam dao."
  },
  {
    "id": "903",
    "title": "Hana",
    "author": "Oskar Davičo",
    "content": "I\nJa, sin mutnoga lovca, i vidra i ovca,\nzavoleo sam u gradu kolonijalnu Hanu,\nkćer tužnoga trgovca, jevreja udovca,\nkraj groblja što je držao bakalnicu i mehanu.\n\nProbudila me ko šumu blistavi kreket raketa\ni sad slep sam za vas, zrikavi šatrovci.\nLjubav je tako sama i tako puna sveta.\nLjubav je svetionik i spaseni pomorci.\n\nOd nje mi gore oči — žarulje sred rulje,\nod nje zru more i mreže, ribe i ribolovci,\nkonopcem vodopada pužu sa njom jegulje\ni cvrkuću zlikovci ko vrapci i osnovci.\n\nO, šta sve nisam snio i šta sve nisam bio\nsa ćoravom ćorom u društvu Bogoslovca.\nI ono što nisam pio, što nisam razbio,\nplaćo sam od svoga detinjastog novca.\n\nNo sad volim i kad volim, volim od neba do ruke\nc kojom mi ljubav s dna mora izvlači brodolomca\ni nadima strojeve, oživljuje sanduke\ni kida rešetke da čelom rušim dvorce,\n\nda trgam pokrovce, otkrivam letnjikovce\ni nebo s kog sam prstom tanjir sunca skino,\nkad sam sunce i kosti, grobara i rovca\nposlo u krčmu da piju devojačko vino.\n\nII\nČim sam joj video prsa nad vagom kraj izloga\nIzmeđu presečene narandže i sapuna\nzavoleh je što je najljepša, zavoleo sam je stoga,\nšto je sva bila hranjiva, sva kao usta puna.\n\nHana sa zenicom od bibera, s pramenjem od vanilje\nsa prstima kao sveće što u čiraku gore…\nKo ne bi voleo te začine, to lisnato obilje,\ntaj dimnjak nosa, ta prsa: bibavo more.\n\nTil ne znaš njene usne što se svlače; zube što škripe, sneg što vrije\ntu harmoniku s dva reda dugmeta od porculana.\nNjeh smeh me svog iscepa i smehom sve zašije\ntaj radosni bunar, ta životinja Hana,\n\nkad me poljubi ustima vrelim ko mlado kuče\ni ljulja poljupcima bez severa i smera,\nzagrljaji njeni u meni toče i izruče\nsve što divljak ruča i matroz večera.\n\nTi ne znaš njen pogled prljav od uglja\nšto se puši i gleda iz peći,\nTe kapke što se dižu: spore zavjese;\noko što sine: beli badem oljušten,\nnjene zube krilate, zube od malih reči\ni jezik šiljat i vreo, taj jezik pomalo raspušten.\n\nIII\nHano, barko moja, zaplovimo put tropa\nu prašume međ pume, zatigrimo se u leta\nNeka ljubav u sunce tvog trbuha zakopa\nmoju snežnu planinu prstima suncokreta.\n\nNek korak te noge i ruke, naježen zaveslaj trireme\nbes mora osedla ponovo i rastavi,\niskapi i progutaj, izabrana, vreme\nšto se ko beli medved međ zubima tvojim kravi,\n\nda iz vrča rujna, sva biljna, sva bujna\nšikneš i osvežiš jedra iznemogla.\nO, biljko, ti svetiljko, burna i olujna,\nti si mi dah pronašla i srcem pomogla.\n\nIV\nNoć umorna od hoda, zmijanja smelosti\nne juri vetar, leptire šarene od pigmenta;\nnoću otvaram dlan od same sadašnjosti.\nNa svakom prstu nosim plač pet kontinenata.\n\nAko sam danju jedro i neprestana jara,\nnoću sam umorno bilo, sustao sat u ruci.\nAko sam bela košuta i nebo puno prevara,\nnoću sam mače malo i flok savijen u luci.\n\nNosim žigove pošta, na telu profile marke,\nna palcu južne zvezde, na srednjem kiše što liju\nna malome barke što seku katarakte,\nna kažiprstu bunu, na burmi Srbiju.\n\nAko sam danju iskra i naprat do grla suva,\nnoću se iz tog gneva po zemlji krv proleva;\nako sam selo što duva na boga što Srbiju čuva,\nu snu sam zemlja što seva i psuje, plače i peva.\n\nV\nTi ne znaš da mrtvi pod belim kamenom,\nkad naslonim glavu na sleđeno krilo,\ngrle pod mojim olujnim ramenom\nsve što će biti i što je bilo.\n\nTad gorim i bledim, od lomače prsti mi vreli,\nkrvlju mi šume iskre, zabranjene knjige,\nod vatre su mi život i smrt jednako zreli,\npod okom koluti, na ruci krug verige.\n\nŠta znate o smrti vi večni mladići?\nU mome mesu žive i ljube se preci.\nAko me ujedeš, kroz ujed će mi izići\nmati moja tužna i svi tužni sveci.\n\nVI\nU ovoj višnjevoj noći ja ljubim u senci busena\ni kažem kamenu svakom, uzalud me mrtvi pohode\nkada iz žila želim da klijam produžena\ns dojkama do krova i do kljuna rode.\n\nO ja ću, i ja ću, da se na proplanku\nkao sve žene iz saksije, suknje raširim\ni da se pretvorim u trudnu pospanku\nbeskrajnu kvočku, da za dan ispilim\n\nstotine petorki, košnice vesele,\njužnjake, severce, štenad, strane obe,\nčitave države, đavole, anđele,\ntri sveta da isteram iz svoje utrobe,\n\nda dišu i jedu crni hleb sa solju,\nda piju ovu vodu, da drhte tu od strasti,\nda prime našu radost i nose nevolju\nonih što će pasti jer umeju rasti\n\niz sebe, iz sveta, oblaka i ptice\nmamuznuti suncem i džarnuti svodom,\nte hitre milosnice, male veverice\nti ljudi sa tvrdim, neumornim hodom.\n\nVII\nToliko sam video zala, puški i vešala\ni glava kad padaju s panja,\nda me iz tog kala, sivog ogledala,\nsmrt gleda i svud proganja;\n\ncrna se s tla diže i hladna gamiže\npo svetu u mom detetu,\nživi mi dlan liže i dahom sažiže\npesme i breskve u cvetu.\n\nUrlam i alačem i vrištim i plačem,\nčovek s poslednjom tugom.\nJa, Bol sa Bračem iz sebe pretačem,\niz duge rane pod dugom.\n\nGlava mi visi od sela na Tisi\ndo ljudi bez imena,\nljubavi, i ti si po srcu, po sisi\nbodežom istim bodena.\n\nO, kad bi iz rane, kosti prekrhane,\niz grudi ljudi, žena,\nmogla da kane kap vatre, da plane\nšuma, ta kosa zelena,\n\nda iz leda noći, na dnu nemoći,\nistopi brdo snage,\ni vrč natoči ko sunce kad skoči\niz vlage na oči blage,\n\ni strgne lance, slomi katance,\ni vrati igru u stado,\ni sve prognance, robove, znance\npoljubi meko i mlado.\n\nI svakog što čuje digne ko oluje,\npovede sve mahale,\nda na lance što žulje i mrak što nas kuje\nko živi plamen navale.\n\nI svakog koji vidi\nkako život bridi zovne i povede\nda zbaci okove i otpočne nove\ndane da živi bez bede.\n\nVIII\nMasakri, masakri,\nnigde lišća slave,\nnigde polja časti.\nBolova poplave\ni ruke krvave\nu blatu nam dave svet strasti.\n\nLogori bez kraja,\nudarci bez duše,\nprovale, o, provale...\nBodu nas u grlo,\niz zasede ruše\ni pale nas tihe i male.\n\nSa groblja na groblje\ngone nas urote,\nzastave i trube.\nNedelja kolje\nponedeljke, subote,\nšest dana što rade i ljube.\n\nKoji dan da radi\ni ljubi i dalje,\nkada ih crn ubica\nsa psovkom u trbuh\nmajci mrtvoj šalje,\nmeđ crve svih majki bez lica?\n\nPoznajem sve suze\ni bol kojim zima\npušta krv dolina,\nkad prebitim danima,\nštektavim noćima\nkao psi bežimo od psina.\n\nKad ludilo šiklja,\nkuga svakidašnja,\niz zemlje čoveka...\nVešala u grlu,\npod rebrima plašnja\ni urlik, i prsti pendreka,\n\ni juriš kroz maglu\nod tuge do tuče,\nod smaka do smaka.\nO, ko nas za noge\ni za ruke vuče\nkroz žile usirenog mraka\n\nMasakri, masakri,\nnigde polja časti,\nnigde živa brata.\nU lepljivo blato\nmrtvi ćemo pasti\nsa čioda ratnih karata.\n\nIX\nJa nisam od ića, od kolenovića\nšto bez straha ležu, ustaju veseli.\nJa sam od onih crnih nikovića\nšto su krv pljuvali i mnogo voleli.\n\nMnogo su voleli moji žedni starci,\ni sa dna lomača i s vrha vešala.\nI kad bi im usne razneli udarci,\nnjihova su usta udar opraštala.\n\nSvoga su se smeha, ljubavi libili,\nbežeći od sunca, noći i sela.\nI pred svakom senkom u zemlju se krili\n\ni imali mala i zgrčena tela,\npa su svaku nadu tužno promašili\ni sve što su hteli voda je odnela.\n\nX\nNisam od kraljića, carskih carevića\nšto lov lovuju, biju i lumpuju.\nJa sam od onih za koje se priča\nda uvek rade i da uvek snuju.\n\nJa sam od gorkih nigdenikovića\nšto žita oru i kopaju rude.\nJa sam od onih prkosnih mladića\nšto nemaju hleba, a slobodu žude.\n\nBez igde ikog usred sveta bela,\nu vučjoj jami, na podu bez priča,\npraznih ruku i zborana čela,\n\nja tražim čoveka i jaka i smela,\ndruga, kog ne plaši mrak krvoprolića\nni užas smrti, za velika dela.\n\nXI\nPod runom bonace medvedi od leda\npo dnu love ostvom školjke i škrgavce.\nI čitave lađe, jarboli, bez reda\nplove im kroz glave s posadom naglavce.\n\nZeleni mlaz riba i senke goveda\nprošli su ko jeza kroz alge i prstavce.\nIz srca dubokog i budnog medveda\nkrupne surle plime idu u sve pravce.\n\nI nose na čelu lavlji lik gubavca,\nkrv i gnev sa lica bolesna i bleda,\nvreli kaput dana za mraz goluždravca,\n\nstarog pasoglavca, zubatog grbavca\nšto zna kako grozno dno mora izgleda\nkada gladna vesla grize gladna beda.\n\nXII\nNek tvoje bude sve, daj meni sunovrate,\nodrpane prevrate i ljute koprive.\nŽiveću ko pećine, ko zveri što pate,\nko svi čije su oči uvek žalostive,\n\njer ne znaju još sve, šta ljubav može znati,\na žele sve spoznati, grliti grljive\ngolje, što sakati, zebu golovrati\ni znaju žar dati za snove nasrtljive,\n\nda u miru umru, iz petnih žila da žive\ni pevaju pesme kao grom grlate,\ndo kapi da iskape devojke pohotljive,\n\ndo kraja da sagore usnice mesnate:\nda se ne povrate iz koščatih daljina\nna zemlju, ko zločinci, na mesto zločina.\n\nXIII\nJoš laju pred kapijom. Pre istoka\n— ja ko puna kučka nad nemirom —\nprosuću se s krvlju iz debelog boka\nlicem u lice sa gladnim svemirom.\n\nPazite mi sunce kada se okreće\ns čašom u oku od pijanki razbitom,\nda na vinograde ne padne uveče\nkao kamen mlinski nad zgrčenim žitom.\n\nČuvajte mi zemlju, da se ne umori,\ntu nabreklu zemlju, što je tako sočna\nda na njoj do kraja ne može da gori\nni ljubav, ni život, ni noć bespomoćna.\n\nBez dna je ta čaša, duplja krvoločna,\nbez dna je taj trbuh pun dima i žara,\nstrast nedogrela i kost crvotočna,\nutvara, prevara i smrt užasno stara.\n\nO, ne želim ništa; upij me do kraja,\nusiši me celu, u sebe unesi\ntakvu punu gline, gustih zagrljaja,\nkao zoru golu, golu me obesi\n\nza usne, za uši, za ruke što znaju\ngde vrištim ljubeći pre no mi smrt priđe,\ngde šapućem luda ko dojke što ti daju\nda piješ tu tamu s bradavice riđe.\n\nXIV\nBrojim i gledam zadnje prste zori,\ntople kike sunca u inju jaruga,\npetla koji od svetla misli da sav gori\nkao mrak i suza u snu moga druga,\n\ndok ko gladne zebre, bol mog ljubavnika\njuri stope moje kroz puste savane\ni grli kolonu golih prognanika,\nmoje crne rane muvama pljuvane.\n\nUzalud, ja tečem niz vodu nizvodno.\nRuke su mi tužne ko žene kad pobace.\nO, kako bi htele te ruke da se bace,\n\nkrišom od goniča, po Srbiji podno,\nda ljubav tešku prospem na mrtvace\nkad ne smem na pijace i na selo rodno.\n\nXV\nIzlaze iz mene crna pokolenja...\nNe rađaj lance na rukama roblju,\noči mutne, što će od samog rođenja\nigrati žmurke na slepome groblju.\n\nO, nigde osmeha za moj osmeh - dete,\ni nigde igre za to igralište.\nIz te zemlje rastu kletve i osvete,\nza mrtve oči i prazno ratište.\n\nXVI\nJa ne čujem sunce, njegov biljni savet,\nja ne slušam vetar, kišovite reči,\nviše ne znam šta ću, kad ću, gde ću leći,\nšta sam kad ustajem: jutro ili avet.\n\nAlge zamršene, mrsili vas vali,\ns vama se igraju ribe i ostrige,\na moje su kose zamrsile brige\ni uzdasi ljudi što su umirali.\n\nOči izgrebene slanim noktom suza,\nkaljugom poruge, tugom pepeljuge,\nja ne vidim više raskorake duge\nod mrkih hračaka, beočuga uza.\n\nKako svoju javu, ljubav vrtoglavu\ngvožđu bure dati da je dnu povrati?\nO, neću u vodu svoju vatru slati\nniz glavu u Savu, morem zaboravu."
  },
  {
    "id": "904",
    "title": "Kao bol, kao mrak",
    "author": "Oskar Davičo",
    "content": "Kao bol, kao mrak\nbudi oštar, budi lak.\nKao krv, kao crv\nbudi živ, budi jak.\n\nKao noć, kao smrt\nbudi tih, budi duh.\nKao dan, kao san\nbudi voda, budi kruh."
  },
  {
    "id": "905",
    "title": "Kažem smrt al ljubim",
    "author": "Oskar Davičo",
    "content": "Kažem — smrt, a ljubim usnom kao predeo.\nSmrt ćuti, ja zvonim od starosti buduće.\nPod tobom ja vidim grad mlad, uzavreo\ni naše smejanje s okna svake kuće.\n\nO, nikada takve strasti bilo nije\nko poljem te noći na ivici groba.\nJa nisam ljubio nikada silnije\ntu rosu i tebe no u ono doba\n\nkad su nam svrdlali meci i vrtlozi,\nbol što je iz rana loptio na sve,\nkad je brat prohodo na drvenoj nozi,\nkad su nam vezali i oči i sne.\n\nTišinom? Ne. Pesmom srce moje vrije.\nLjubav je kćer čiji je sin imao sina\nda odagna stravu iz zemlje Srbije\ni ljubi devojke u kucaj malina.\n\nDim za žar, mir za bol, muk za reč — ja neću.\nJa pucam da ljubim tvoja vita rebra.\nI ranjen ja tražim, ko sloboda - sreću,\nko dan — taj smeh pod prokislim krovom neba.\n\nRaduj se, o raduj, radujte se svi\nprkosu što cveta na oštrici more,\ntoplome zrnu što pod ženskim rebrom zri,\nmorima što okom devojke njonjore.\n\nReknem li — smrt, ljubim ko usnom — predeo.\nReknem li — kraj — zvonim od strasti buduće.\nPod tobom ja vidim grad mlad, uzavreo\ni naše smejanje s okna svake kuće."
  },
  {
    "id": "906",
    "title": "Ljubav",
    "author": "Oskar Davičo",
    "content": "Da li si, sestro, rasla na livadi\ns vetrom koji se mlad zamrsi u cveće\npa ti je lice kao da ga gladi\nkrilom senke leptir što u snu proleće.\n\nDa li si, sestro, rasla kraj žala\npa su ti očii šumne kao more,\npa su ti dojke kao dva vala\nšto se igranja ne umore.\n\nIli si došla iz toplih ruda,\niz bakarnih žila, iz tamne lave\npa ti je glas tunel pun čuda\na suza tela, nemir poplave.\n\nIli si rasla međ peskom zlata,\nna dnu reke, u korenju vode\npa su ti ruke oko mog vrata,\ndva mala izvora žedna slobode."
  },
  {
    "id": "907",
    "title": "Mesec i mraz",
    "author": "Oskar Davičo",
    "content": "Mesec i mraz na rešetkama.\nSmrt i robijaš na istoj stazi.\nPred njima Srbija, ko tama,\nizmeđu dva žandara gazi.\n\nSmrt otkida sate sa obraza.\nRobija šamar za svakoga.\nSam protiv knjaza.\nSam protiv Boga.\n\nVolovska kola u daljini.\nŠkripi, Srbijo, a sela piju.\nZa rešetkom, na mesečini,\nsam protiv sviju.\n\nKola spora, sve tanji snovi,\na dugi dani u gustoj vlazi.\nNikoga nema, ej, pustolovi...\n- Stisni zube i smelo gazi!"
  },
  {
    "id": "908",
    "title": "Na rastanku",
    "author": "Oskar Davičo",
    "content": "Praštaj mi, dragano, so i hleb nežnosti,\nsenka robovanja pala mi na rame.\nAko se ne vratim, devojko, oprosti\nkrvi što će teći da ne bude tame.\n\nBunom bukte polja i dime se luke.\nGrad je crn od bola što sve više boli.\nCela moja zemlja beži u hajduke\ni gine da ljubi, juriša da voli.\n\nS njom ja loptim vreo, pod krvlju iščezo\ni pred zadnjom senkom kršim kosti gnevne\nlancu, što nam zemlji ruke naše vezo,\nsvetle ruke rada, prste tako drevne.\n\nDa ne dragam više? Da te ne milujem\nljubavlju što vri slobodi na kratere?\nPraštaj! Na rastanku nju ti posvećujem -\nzvezde i mog tela krvave ivere."
  },
  {
    "id": "909",
    "title": "O, što volim rosu",
    "author": "Oskar Davičo",
    "content": "O, što volim rosu, njene prste fine,\npuckavice providne još ne videh take,\nkapi rose na obrazu deteline,\nšumne ko zvečarke, ali lake, lake.\n\nO, što volim vidik, dubok kao čelo,\nvelik ko čuđenje što širi zenicu\nkroz jutro kom rezi gledanje veselo\ndok sunce u skoku grli oranicu\n\nA sjaj iščašuje magli rub doline\ni senke s mašica humova podiže,\nda otud ko stabla dohuknu stotine\npijanih obzorja niz sve čulne riže.\n\nVolim, volim čuda vida zahuktala,\nvidika života ko zraka sam željan,\nko da sam sad vešan stoput, i s vešala\njoš sto puta svakog časa opet streljan."
  },
  {
    "id": "910",
    "title": "Prošlost",
    "author": "Oskar Davičo",
    "content": "S danima nije bilo lako.\nBilo je crnih suza mnogo\ni bilo srcu naopako,\na što si hteo, nisi mogo.\n\nEj, kako biti i ne biti\nkad za sve što si započeo\ntvoj brat je morao tugu piti,\na što si morao nisi hteo.\n\nO, krv na lišću mesto soka,\na mesto pesme i mesto trave,\ni mesto dva vesela oka -\nu lancima ruke krvave.\n\nMesto slobode smrt do glave.\nReč svaka svoju dušu laže.\nEj, grki dani, noći strave,\nnad živim bdiju mrtve straže."
  },
  {
    "id": "911",
    "title": "Srbija",
    "author": "Oskar Davičo",
    "content": "Ja znam sva tvoja lica, svako šta hoće, šta nosi,\ngledao sam sve tvoje oči, razumem šta kažu, šta kriju.\nJa mislim tvoju misao za čelom ti u kosi,\nja znam tvoja usta šta ljube, šta piju.\n\nEj, piju od tuge, od znoja, od muke,\nod noći, od sijerka koji se teško melje.\nJa sam u mlinu, sred buke\nžrvnja, čuo sve tvoje želje\n\ni brige tvoje, oj, Srbijo među pesmama, među šljivama,\noj, Srbijo među ljudima\nna njivama,\noj, Srbijo među pesmama, među stadima,\noj, Srbijo, pesmo među narodima.\n\nPesmo tužna, meka si milošta\nšto plače kao krv grožđa, kao suza mošta,\nkao onaj poljubac, onaj miris perja što utka\nu gugutanje svoje gugutka.\n\nOj milošto meka, klik si divlje plovke\nnad jarom iz koje stasa\ncrveni ugalj sunca\nu zrnu svakog klasa,\n\nali bosa pesmo gluve žalopojke,\nkad prestaju pesme, kad počinju psovke?\nGladna ruko, slepe jadikovke,\nkad će hajduk bune iz tebe da grune?\n\nPsovke i psovke, ej, u čije zdravlje\nzalud je oranje, zalud je letina?\nKletve i kletve, za čije je truplo kravlje\nnabrekla Mačva od žita, oteklo Pomoravlje,\n\nbure i bune, za čije se zube lavlje\ndimi od mleka ovca i dimi planina,\nkad Mačva nije sita, kad Mačva nije sita?\n\nKroz mukle lance dana koža suvonjavi.\nSvu su je proderali duboki rovovi bora.\nOd rovovskog rata, od zemlje poplavi\ni skori se lice preko gladi — kora;\n\nto lice što nije lice, ti dani što nisu dani,\nti dani ranjenih lica, ta lica kao tabani;\ntrnje im ne može ništa i ništa — udari...\nA svako od tuge za dan kao vek čitav ostari\n\ni zbrčka se, oj, Srbijo među bunama, među šljivama,\noj, Srbijo među ljudima\nna njivama,\noj, Srbijo među pesmama, među brdima,\noj, Srbijo,\npesmo među narodima.\n\nTužna pesmo, majko moja stara,\nbrat nam je u taljigama dovukao iz grada\nkamenu ploču, kamenog dinara,\nza med našeg znoja, vino našeg rada.\n\nA đikaju deca u lažigaćama, pod kosom,\nu blatu, među svinjama, među patkama,\nhraniš ih, Srbijo, druže, više prosom, više postom,\nviše bajkama, uspavankama, više gatkama,\n\ni pokrivaš ih mrakom što tako teško pada\nda gnev po cele noći do oblaka pali\nbunom iz koliba, polja, vinograda,\npevajući srcem što sebe ne žali\nniz sedmu rupu na krajnjoj svirali,\n\noj, Srbijo među bunama, među šljivama,\noj, Srbijo među ljudima\nna njivama,\noj, Srbijo među pesmama u grudima,\noj, Srbijo,\nbuno među narodima."
  },
  {
    "id": "912",
    "title": "Tragovi",
    "author": "Oskar Davičo",
    "content": "Tragao sam tragom grožđa što zri od tvoje vreline\nza čigrama grudi koje su moje bile,\nkroz okna ulazio u tamu planine\ni dizao prostirke senki koje su te krile.\n\nNe gledaj me crnog od bola, crnjeg od katrana\nšto kaplje preko leša dana i nedelja.\nUđi mi u zenicu, ona je maglom protkana.\nDve godine se tu beli tvoja prazna postelja.\n\nUđi, rasporio sam lisicu, u njoj sam zbunio pticu.\nU ptici sam zaklao smrt u trbuhu pauka.\nU pauku ujeo vuka, uplašio bauka\ni skršio mu nogom rogatu desnicu.\n\nI krv pitao: Gde je, gde je, gde je\nta neman, ta neman što smrt seje."
  },
  {
    "id": "913",
    "title": "U sumrak",
    "author": "Oskar Davičo",
    "content": "Reci mi smeh koji ne zna grč gorčine?\n— O ja sam muk i dubok vrč tišine.\n\nKaži mi noć što bolu zna broj stuba?\n— O ja sam san koji nema dna ni ruba."
  },
  {
    "id": "914",
    "title": "Volim tvoje ruke",
    "author": "Oskar Davičo",
    "content": "Volim tvoje ruke za igračke\nto telo koga skoro nema.\nŽena je samo u mekoti mačke\nšto u tvom struku prede i drema.\n\nKako da nađem reči detinje\nda ti objasnim šta ljubav znači,\na da ne ranim to malo zverinje;\nUsnu na kojoj se mrve kolači."
  },
  {
    "id": "915",
    "title": "Žeđ",
    "author": "Oskar Davičo",
    "content": "Žeđ sam, daj mi gutljaj oticanja reka.\nDrhtaj sam, daj, srno, svoj pogled nečujni.\nO, vetre što jedriš prazninom oseka,\nglad sam što te s tisuć prstiju obujmi.\n\nJa sam sliv vrućina u sneg. Ne! U inja\npod plavim kapcima; Ja - romor riđilom\nbrega, o jeseni, pijana od kominja,\no strasti što prskaš s mog boka vedrilom.\n\nOtud praviš ti, cvat iza krajnjih međa,\nko kriška ostva pod saćem ljubavi?\nPeno žara što me, peteljkama veđa,\nu krila leptira daždom zvezda zavi."
  },
  {
    "id": "916",
    "title": "Dok sam te imao",
    "author": "Pero Zubac",
    "content": "Jezik sam ptica razaznavao\ni tajne ptičije odgonetao\nbiljke sam razumeo, i u noćima\nprepisivao razgovor trava,\n\ntolike sam pesme ispisao\nprepisujući rukopis vetra\nuz more, u noći, u planini\ntolike nevoljnike saslušati umeo\ni činiti im male radosti\nbez napora, bez sebičnosti imalo,\n\ntolike sam dobrote i plemenitosti\numeo u druge utkati\na da i preveć ostane u meni,\nsan sam s radošću na oči nanosio\ni buđenju se kao drveće radovao\ndok sam te imao…"
  },
  {
    "id": "917",
    "title": "Gledam te",
    "author": "Pero Zubac",
    "content": "Gledam te. Ti si, a nisi.\nRuke su tvoje. A nisu.\nBar mi pismo napiši\nda vidim po rukopisu.\n\nGledam te. Sneg na kosi,\ni korak isti. Drag.\nI vetar pahulje nosi\ni zameće ti trag.\n\nGledam te. A sneg sipa.\nI sve te više znam.\nU sobi miriše lipa.\nPonoć je. Opet sam."
  },
  {
    "id": "918",
    "title": "Jedino će ostati",
    "author": "Pero Zubac",
    "content": "Tvoje će oko zaboraviti moj neodlučan korak,\n\ni uho će zaboraviti moj neobuzdani smeh,\n\ni usna će ti zaboraviti moj gorak usnotok reči,\n\ni rame će ti zaboraviti moj nesiguran dlan,\n\nsamo će tvoja kosa upamtiti moju ruku\nkoja se suprotstavlja zamišljenom vetru."
  },
  {
    "id": "919",
    "title": "Kad dođe čas",
    "author": "Pero Zubac",
    "content": "Kad dođe čas, Bože, da se odmetnem,\nna drugu obalu, među svoje,\npomozi, na čas, bar, da sretnem\nsve one što se susreta boje;\n\nŠta ću im reći, šta prećutati,\nkakva će vest od mene da se sazna,\nda li im dolazim da se vratim,\nili kao opomena i kao kazna?\n\nKad kucne ura da se krene,\nu nepostojanje, u duša vrt,\nučini ko da je došla po mene\nLenka Dunđerska a ne smrt."
  },
  {
    "id": "920",
    "title": "Ljudi u našim godinama",
    "author": "Pero Zubac",
    "content": "Ljudi u našim godinama\nulaze u ljubav oprezno,\nkao neplivači u plitku vodu,\nkao političari u kombinacije,\niz čistog straha od ponovnog voljenja,\niz nesigurnosti,\na oni su zanate ljubavi\nveć dobrano izučili\ni mogli bi biti od slatke\npouke neiskusnima,\nno ostaće zavatreni\na sigurni i uspravni na ulici,\nmeđ ljudima,\nsamo će u hladnim noćima,\nsami i prepoznati odjednom,\nizaći na začuđen sneg\ni glasno zaplakati."
  },
  {
    "id": "921",
    "title": "Moja te reč dotakala",
    "author": "Pero Zubac",
    "content": "Moja te reč dotakla\nu trenu kad si odlučila\nda ne veruješ nikome ko je odrastao\ni ko pokušava da te ukroti.\n\nKao ptica nevidljiva,\nkao žuti list\nkoji te u šetnji presretne naglo\ni upozori na pad.\n\nJer jesen je. Jer sve je\nprolazno i sve se smenjuje.\n\nKao da gledaš veliku reku u predvečerje\nkoja odnosi bele lađe,\na iza svakog malenog osvetljenog prozora\nmožda odlazi neko koga bi\nmogla zavoleti zauvek."
  },
  {
    "id": "922",
    "title": "Mostarske kiše",
    "author": "Pero Zubac",
    "content": "U Mostaru sam voleo neku Svetlanu jedne jeseni,\njao kad bih znao sa kim sada spava,\nne bi joj glava, ne bi joj glava,\njao kad bih znao ko je sada ljubi,\nne bi mu zubi, ne bi mu zubi,\njao kad bih znao ko to u meni bere kajsije\njoš nedozrele.\n\nGovorio sam joj ti si derište, ti si balavica,\nsve sam joj govorio.\nI plakala je na moje ruke, na moje reči,\ngovorio sam joj ti si anđeo, ti si đavo,\ntelo ti zdravo što se praviš svetica,\na padale su svu noć neke modre kiše\nnad Mostarom.\n\nNije bilo sunca, nije bilo ptica, ničeg nije bilo.\nPitala me je imam li brata, šta studiram,\njesam li Hrvat, volim li Rilkea,\nsve me je pitala.\nPitala me je da li bih mogao sa svakom tako\nsačuvaj Bože,\nda li je volim, tiho je pitala,\na padale su nad Mostarom neke modre kiše,\nona je bila raskošno bela u sobnoj tmini\nal' nije htela to da čini,\nnije htela il' nije smela,\nvrag bi joj znao.\n\nJesen je, ta mrtva jesen na oknima\nnjene oči ptica, njena bedra srna,\nimala je mladež, mladež je imala,\nne smem da kazem,\nimala je mladež, mali ljubičast,\nili mi se čini.\nPitala me je da li sam Hrvat, imam li devojku,\nvolim li Rilkea - sve me je pitala,\na na oknu su ko božićni zvončići moga detinjstva\nzvonile kapi\ni noćna pesma tekla tihano niz Donju Mahalu,\nEj, Sulejmana othranila majka.\n\nOna je prostrla svoje godine po parketu.\nNjene su usne bile pune kao zrele breskve,\nnjene su dojke bile tople ko mali psići.\nGovorio sam joj da je glupava, da se pravi važna,\nSvetlana, Svetlana, znaš li ti da je atomski vek,\nDe Gol, Gagarin i koještarije,\nsve sam Joj govorio,\nona je plakala, ona je plakala.\n\nVodio sam je po Kujundžiluku, po aščinicama,\nsvuda sam je vodio,\nu pećine je skrivao, na čardak je nosio,\npod mostovima se igrali žmurke, Neretva ždrebica,\npod starim mostom Crnjanskog joj govorio,\nšto je divan, šaputala je, što je divan.\n\nKolena joj crtao u vlažnom pesku,\nsmejala se tako vedro, tako nevino,\nko prvi ljiljani,\nu džamije je vodio, Karađoz-beg mrtav, premrtav\npod teškim turbetom;\nna grob Šantićev cveće je odnela,\nmalo plakala, kao i sve žene,\nsvuda sam je vodio.\n\nSada je ovo leto, sad sam sasvim drugi,\npišem neke pesme,\nu jednom listu pola stupca za Peru Zupca\ni ništa više,\na padale su svu noć nad Mostarom neke\nmodre kiše,\nona je bila raskošno bela u sobnoj tmini\nal' nije htela to da čini,\nnije htela, il' nije smela,\nvrag bi joj znao.\n\nNi ono nebo, ni ono oblačje, ni one krovove,\nbledunjavo sunce - izgladnelog dečaka nad Mostarom\nne umem zaboraviti,\nni njenu kosu, njen mali jezik kao jagodu,\nnjen smeh što je umeo zaboleti kao kletva;\nonu molitvu u kapeli na Bijelom Bregu,\nBog je veliki, govorila je, nadživeće nas;\nni one teške, modre kiše,\no jesen besplodna, njena jesen...\n\nGovorila je o filmovima, o Džemsu Dinu,\nsve je govorila,\nmalo tužno, malo plačljivo o Karenjini;\ngovorila je Klajd Grifits ne bi umeo ni\nmrava zgaziti,\nsmejao sam se - on je ubica, ti si dete;\nni one ulice, one prodavce poslednjeg izdanja\n\"Oslobođenja\", ni ono grožđe polusvelo\nu izlozima ne umem zaboraviti,\nonu besplodnu gorku jesen nad\nMostarom,\none kiše,\nljubila me je po cele noći, grlila me\ni ništa više, majke mi,\nništa drugo nismo.\n\nPosle su opet bila leta, posle su opet bile kiše,\njedno jedino malo pismo iz Ljubljane,\notkuda tamo,\nni ono lišće po trotoarima, ni one dane,\nja više ne mogu, ja više ne umem\nizbrisati.\n\nPiše mi, pita me šta radim, kako živim,\nimam li devojku,\nda li ikad pomislim na nju, na onu jesen,\nna one kiše,\nona je i sad, kaže, ista, kune se Bogom\npotpuno ista,\nda joj verujem, da se smejem\ndavno sam, davno, prokleo Hrista\na i do nje mi baš nije stalo,\nklela se, ne klela,\nmora se tako, ne vrede laži.\n\nGovorio sam joj o Ljermontovu, o Šagalu,\nsve sam joj govorio,\nvukla je sa sobom neku staru Cvajgovu knjigu,\nčitala popodne,\nu kosi joj bilo zapretano leto, žutilo sunca,\nmalo mora,\nprve joj noći i koža bila pomalo slana,\nribe zaspale u njenoj krvi;\nsmejali smo se dečacima što skaču\ns mosta za cigarete,\nsmejali se jer nije leto, a oni skaču - baš su deca,\ngovorila je: mogu umreti, mogu dobiti upalu pluća...\n\nOnda su dolazile njene ćutnje, duge, preduge,\nmogao sam slobodno misliti o svemu,\nrazbistriti Spinozu,\nsate i sate mogao sam komotno gledati\ndruge,\nbacati oblutke dole, niz stenje,\nmogao sam sasvim otići nekud, otići daleko,\nmogao sam umreti onako sam u njenom krilu,\nsamlji od sviju,\nmogao sam se pretvoriti u pticu, u vodu,\nu stenu,\nsve sam mogao...\n\nPrste je imala dugačke, krhke, beskrvne a hitre,\nigrali smo se buba-mara i skrivalice,\nSvetlana izađi, eto te pod stenom,\nnisam valjda ćorav,\nnisam ja blesav, hajde, šta se kaniš,\ndobićeš batine;\nkad je ona tražila - mogao sam pobeći\nu samu reku - našla bi me,\nnamiriše me, kaže, odmah,\npozna me dobro.\nNisam joj nikad verovao,\nvaljda je stalno ćurila kroz prste.\nVolela je kestenje, kupili smo ga po Rondou,\nnosila ga u sobu, vešala o končiće,\nvolela je ruže, one jesenje, ja sam joj donosio,\nkad svenu stavljala ih je u neku kutiju.\n\nPitao sam je šta misli o ovom svetu,\nveruje li u komunizam, da li bi se menjala\nza Natašu Rostovu, svašta sam je pitao,\nponekad glupo, znam ja to i te kako;\npitao sam je da li bi volela malog sina,\nrecimo plavog,\nskakala je od ushićenja - hoće, hoće,\na onda, najednom, padala je u neke tuge\nko mrtvo voće:\nne sme i ne sme, vidi ti njega, kao da je ona\npala s Jupitera,\nko je to, recimo, Zubac Pera, pa da baš on\na ne neko drugi,\ntaman posla, kao da je on u najmanju ruku\nBrando ili takvi.\n\nGovorio sam joj ti si glupa, ti si pametna,\nti si đavo, ti si anđeo,\nsve sam joj govorio.\nNišta mi nije verovala.\nVi ste muškarci rođeni lažovi,\nvi ste hulje,\nsvašta je govorila.\nA padale su nad Mostarom neke modre kiše...\n\nStvarno sam voleo tu Svetlanu\njedne jeseni,\njao, kad bih znao sa kim sada spava,\nne bi mu glava, ne bi mu glava,\njao, kad bih znao ko je sada ljubi,\nne bi mu zubi, ne bi mu zubi,\njao, kad bih znao ko to u meni\nbere kajsije, još nedozrele."
  },
  {
    "id": "923",
    "title": "Ne bira se ljubav",
    "author": "Pero Zubac",
    "content": "Ne bira se ljubav\nkao ni smrt.\n\nSve je u knjigama\nduboko pod morem\nzapisano.\n\nJezikom neznanim nama,\nnebesnim pismenima.\n\nNiti se odupreti mozeš\nniti preskočiti dan.\n\nKao što ne možeš\ntuđi san usniti\nniti okom drugim\nvideti.\n\nVoleo bih da nisi ti\nona koju u ovom času\nvolim."
  },
  {
    "id": "924",
    "title": "Ptice u grudima",
    "author": "Pero Zubac",
    "content": "Devojčice imaju pticu u grudima,\nkoja ih tajnom pesmom uspavljuje.\nTe ptice nema u odraslim ljudima,\nu detinjstvu se samo pojavljuje.\n\nSrca devojčica ptičja su gnezda,\ntankim bršljanom sna obvijena.\nU svakom srcu spava zvezda,\ndaleka, čudna, neotkrivena.\n\nU srcu Darjinom prezime laste,\ndok rane niknu ljubičice.\nŠta li će biti kad Darja poraste?\nU čije će srce da se skriju ptice?"
  },
  {
    "id": "925",
    "title": "Ulaziš u pesmu kao u vrt",
    "author": "Pero Zubac",
    "content": "Ulaziš u pesmu kao u svoj vrt\nslažeš reči, pomeraš mlado drveće\nu nekakav red razumljiv tvom oku\ntako nehajno kao što u san moj\nulaziš kao u svoj vrt\ngde te svaka travka s radošću\ndočekuje i sunce ti na rame silazi,\n\ni korak ti je lak i nečujan,\nkao da si i sama od sna satkana,\niz noći u noć tako sa morem\nsnagu premeravaš, umiruješ ga\nrečima i u poslušnu pticu pretvaraš.\n\nUlaziš u pesmu kao u svoj dom\ngde je sve oblikovano tvojom rukom,\nkoja i mojom rukom uzaludne\nreči ispisuje koje bi da me\nod tebe odbrane."
  },
  {
    "id": "926",
    "title": "Crno polje",
    "author": "Petar Pajić",
    "content": "Čija je senka na našem polju, oče?\n\nČovek ne stoji tamo,\ndrvo na njemu ne raste,\noblaka na nebu nema,\nptica preko polja ne leti.\n\nUzalud kopamo,\nne možemo da je iskopamo,\nuzalud zatrpavamo,\nne možemo da je zatrpamo.\n\nSve crnje naše polje,\nne možemo više sejati na njemu,\nne možemo ni vode piti\nsa nešeg izvora,\nne mogu nam se ni deca rađati\nu našim kolevkama,\nne možemo ni umirati u našim kućama.\n\nČija je senka nikla\nna našem svetom polju,\niz naše svete zemlje?\n\nPolje je naše, sine,\ni senka je naša na njemu."
  },
  {
    "id": "927",
    "title": "Čas ljubavi",
    "author": "Petar Pajić",
    "content": "Vetar razvejava mesečinu,\nnoć se od mesečine dimi,\nti si nalik mladom vinu,\nsa zvezdama si u rimi.\n\nIspod vatrenog nebeskog svoda\npadaju crvene trešnje zrele,\nu brdima blista voda,\nzemlju probadaju bele strele.\n\nNoćas je sve od moje usne,\nstižu plodovi iz samog raja,\nmesečina se u voću gusne,\nnoć je prva, noć je bez kraja.\n\nČas je Ljubavi! Čas je vatre!\nCelim telom svojim je ložim,\nal ona ne može da me satre,\njer ja se noćas u tebi množim."
  },
  {
    "id": "928",
    "title": "Gradovi neona i dima",
    "author": "Petar Pajić",
    "content": "I\nU ovaj grad smo doputovali\nničiji, sami, bez kofera.\nU ovom gradu mi smo ljubili\nna stepeništima solitera.\n\nBili smo neka nebeska deca\nu grozničavoj vrevi ulice.\nNaša su srca, ko jabuke,\nslobodno kljucale gradske ptice.\n\nUlazili smo u prodavnice,\nu fišecima tražili ljubav,\npitali saobraćace\ngde da nađemo svod neba, plav.\n\nI tako nestvarni, kao čuda,\nna asfaltu od zemlje vreli,\nprema nebu i prema zvezdama\nliftovima smo se peli.\n\nII\nGradovi od neona i dima\nsa srcem od mašina,\nevo, preko nebeskih šina\nu vas stiže zima.\n\nVrapci u belim kaputima,\nu snežnim bundama, na žicama,\nvoze se na tramvajima,\npreju se pred pekarnicama.\n\nVeje sneg nih Knez Mihajlovu,\nbeli sneg studentskih dana,\niz dimljivih, toplih kafana\nslužbenici taksije zovu.\n\nZimsko veče, beogradsko veče,\ndame u krznu, u čizmama,\nradnici s veknama pod miškama,\nkošava po licu seče.\n\nIspod biskopskih reklama\ntapkaroši nude, živo,\nčeka ih u drakstoru salama,\nhleb, cigare i pivo.\n\n\nIII\nSlutim dolazi strašna zima,\nizmedju nas će sneg da veje.\nMene će tada samo da greje\nmisao da te negde ima.\n\nPrpitomljena kao jare\nbila si sestra mojih dana,\nljubavna rana, zvezda kafana,\njare stvoreno za darmare.\n\nBila si, bila, dovoljno nežna\nza one moje noćne dane,\nkad si u meni brda snežna\nlako pretvarala u vulkane.\n\nA ja, kao uvek kada volim,\nosećao sam bol najveći.\nNigde pobeći! Nigde uteći!\nBez načina da ti odolim.\n\nPonašao sam se ko samoubica,\nusamljenik, moram da stradam,\nMakedonska pamti ulica\ndok tebe bijem kako sam padam.\n\nKao gradski vrabac si bila\nna ulici, medju ljudima,\ns nekim za stolom, s nekim u krevetu,\nal meni uvek u grudima."
  },
  {
    "id": "929",
    "title": "Jedno ime",
    "author": "Petar Pajić",
    "content": "Još tvoje ime u mom sluhu gori,\nšapuće ko priča, peva ko balada,\nime tvoje čuvam u zvezdanoj kori,\niza njega vreme u svoj bezdan pada.\n\nSa zaboravom samo se još bori,\nta jedna reč celim svetom vlada,\nnalik južnoj vatri i severnoj zori,\ni zapadnom vetru iznad našeg grada.\n\nU tvom imenu su svi moji prostori,\nmesta koja prođoh, mesto gde sam sada,\njoš tvoje ime u ušima gori,\nkao trnov cvetić, kao bela rada."
  },
  {
    "id": "930",
    "title": "Kroz tmušu",
    "author": "Petar Pajić",
    "content": "Beše to u vreme kad me napusti volja\ni kad sam, kao magla koja se vuče preko polja,\nišao bez cilja gradskim ulicama\nu starom kaputu i pocepanim cipelama,\nnikoga ne sretoh na svome putu,\nvideh samo nju tuđom rukom ogrnutu\nispod drvoreda, ode u veče sinje...\n\nStarim, a srce mi osta detinje.\n\nGledao sam grad kako se niz obronke ruši\nzavejan lišćem i svetiljkama u jesenjoj tmuši,\nišao sam između šupljih i oljuštenih zgrada,\nosećao mrak kako na mene pada,\nčuo sam samo vetar, kao nečiju ruku preko klavira,\nkako u golim granama crnog drvoreda svira."
  },
  {
    "id": "931",
    "title": "Lov",
    "author": "Petar Pajić",
    "content": "Jutro beše, u lov pođoh\nda ulovim vuka strašnog,\nal uzalud šumom idoh,\nal uzalud goru gazih,\nal uzalud puštah strele,\nvuka nikad ne ulovih.\n\nA kada se kući vraćah\nsinovi me moji mili,\nmladi kosci, ne poznaše,\noteraše mene s puta.\nI žena me, moja mila,\ni ona me ne poznade,\ns koćnog praga otera me.\nA i braća moja mila,\nne poznaše svoga brata,\nkamen baciše na mene.\n\nSpustilo se crno veče,\ndivlje zvezde izgrevahu,\nu voću se ljuljo vetar,\nvuk moj strašni, nekostrešen,\npreko neba jezdio je.\n\nU šumu se mračnu vratih,\nbez oružja i bez strela,\ni na hladnu paprat legoh\ni zamolih vuka brata\nda oprosti meni grešnom,\nda se meni samilosti,\nda večera srce moje."
  },
  {
    "id": "932",
    "title": "Ljubavna pesma",
    "author": "Petar Pajić",
    "content": "Nije potrebno da se udvaraš devojci.\nKaži joj bilo koju reč,\ni ako se njoj učini\nda je prvi put čuje,\nako joj se učini lepša\nod reči koje drugi ljudi govore,\nako joj bude, pritom, razumljivija\nod svih poznatih reči,\npovedi tu devojku sa sobom,\nna kraj sveta ako hoćeš,\nali na tako dugačak put\npovedi je obično,\nobično kao kad polaziš u šetnju."
  },
  {
    "id": "933",
    "title": "Moja majka hekla",
    "author": "Petar Pajić",
    "content": "Moja majka hekla i kaže:\n\"Starost je samo velika zima,\nstarost je samo velika samoća.\"\n\nIz njenih prstiju izleću\nptice,\ncvetovi,\nšare,\nnjeni prsti lepršaju u vazduhu\nkao leptirovi\nkoji ne mogu da polete.\n\nMoja majka je devojčica,\nvidim je kako trči\nkroz sunčanu izmaglicu,\nniz cvetnu livadu,\nod sunčane izmaglice među prstima\nplete sebi devojačku spremu.\n\nEno je u beloj venčanici,\nvidim devojčicu juri svoj san,\nsan je sve veći\na polje je sve manje.\n\nKlupko se odmotava.\n\nMoja majka će se uskoro udati."
  },
  {
    "id": "934",
    "title": "Na čistu vodu mislim kad se molim",
    "author": "Petar Pajić",
    "content": "I\nObična vodo, dok te gledamo\nučiš nas sasvim jednostavna.\nTebe da upamtimo. Da kao ti znamo.\nOd svih zemaljskih čuda ti si najviše slavna.\n\nUčiš nas kako da budemo lepi.\nKako da se odmorimo. Kako da volimo.\nSrce u grehu pred tobom strepi.\nSamo se tebi čistoj molimo.\n\nII\nBože, zaljubljeni smo u vodu.\nU tu istinu. Voda je praznik.\nOna nas zaustavlja u hodu:\nPere nam ruke. Umiva naš lik.\n\nTo je trenutak blagoslova.\nOpet za hod dobija snagu\nnaše telo od olova.\nMožemo da poljubimo dragu.\n\nIII\nMirnija sve što je dublja. Sama\nna svetu koji nije njen, a od nje je.\nBez duše tako prisna dušama.\nI tamo gde se ne vidi sve je.\n\nProlazi ne menjajući se. Tamo\ngde je nema rađanje je njeno.\nSeme H2O s korenom u vazduhu. Samo\nje vreme tako bezvremeno.\n\nIV\nVoda je zbir svih predela.\nOna je put koji putuje.\nTekla je kroz svet providnog tela,\nsve što je videla, evo, tu je\n\nu ovoj čaši na našem stolu.\nVodeno telo njeno se blista.\nZgrčena pred njom u svom bolu\nduša oseća da je ista.\n\nV\nZarobljen morski talas\nkroz stablo u parku huji.\nNjegov moćni i divlji glas\nčuju tanki slavuji.\n\nI nas, sred letnje mesečine\nopija ta pesma čista.\nSnaga morske pučine\nstruji kroz peteljku lista."
  },
  {
    "id": "935",
    "title": "Ništa",
    "author": "Petar Pajić",
    "content": "I\nKad odeš i kad se zatvore vrata\nza tobom, kad počne po tvom licu\ndaljina da se ko magla hvata\ni da ga pretvara u nesvesticu,\n\nKad počne vazduh samo da šumi\ni pustoš neba zvezde da mrvi\nna prognane zveri u šumi,\nna očaj teški u mojoj krvi,\n\nNiko te ne može više skriti,\nsvet je ovaj od tebe stvaran,\nkad odeš, ceo prostor će biti\nsa tobom jednom podudaran.\n\nII\nSvet će ostati tvoja slika,\nrimovan s tobom. Ništa ne kvari\nto što si takla. Kao muzika\nizviraćeš iz svake stvari.\n\nPovlačićeš nove linije\nizmeđu nebeskih, svetlih trapeza,\nsatkana od čega niko nije,\nod drhtavica i od jeza,\n\nOd predela gde nismo bili,\nod pesme za koju nismo reči\nni čuli još ni izmislili,\nal koja tužno u meni ječi."
  },
  {
    "id": "936",
    "title": "Samoposluga",
    "author": "Petar Pajić",
    "content": "I\nKao poljubac, kao voćka između zgrada,\nkao poslastičarnica, sladoled u dan vreo,\ntakva je bila kad je kroz centar grada\nprolazila, kao Beograd ceo.\n\nIšla je Terazijama blago njišući ulice\nsvojim zastavama od kojih se vid muti,\nišla je radosno, kao sa utakmice\nkad krenu pobednici a buka se tek sluti.\n\nVideo sam je! Vatra oko njenog struka\nobavijala joj je bedra, pela se uz strme grudi,\nvrtela se ko obruč u pasu, oko kuka,\npravila nežni požar između ljudi.\n\nPodmlađivalo se sve. Žar proleća na licu\ni bistar vazduh oko njenog profila,\nbojili su fasade, sunčali celu ulicu\nkoja je za njom radosno odlazila.\n\nNevidljivo su leteli javni golubovi\npraveći trgove na nebu. Njihov šum u njenom hodu\nrazmekšavao je asfalt. Pomerali se bezistanski stubovi\nu želji da tako lako i sami nekuda odu.\n\nII\nUšla je u samoposlugu. Sve je oživelo:\nIz mleka u tetrapaku zamukale su krave,\nzazelenilo se upakovano selo,\nmora u konzervama počela da se plave.\n\nU kesu od najlona trpala je kontinente\nzarobljene dotle u limenke, u tube,\nSibirskog brzog jelena, livade pokraj Sente,\nKinesku lastu, šećerna polja sa Kube.\n\nLovio sam je kroz samoposlugu dok je zamicala\nizmeđu rafova punih šarene robe.\nPosle, kad je izašla, ni sama nije znala,\nodnela je i moje srce sa stvarima iz torbe."
  },
  {
    "id": "937",
    "title": "Srpska četa",
    "author": "Petar Pajić",
    "content": "Kad nam uzeše strane sveta,\nnebo nad nama osta samo.\nTad se postroji naša četa,\nrekosmo: \"Nebo nikom ne damo!\"\n\nStadoše u stroj deca iz jama.\nPostrojiše se i slavni preci.\nI potomci stadoše s nama.\nI krsne slave, domaći sveci.\n\nI sad celom svetu na meti\nšto nebo dušu nikom ne damo,\nsa krsta nam kom smo razapeti\nidemo da grehe Bogu predamo."
  },
  {
    "id": "938",
    "title": "Tako bih se rado",
    "author": "Petar Pajić",
    "content": "Ah, tako bih se rado\nopet svađao sa njom."
  },
  {
    "id": "939",
    "title": "Verovanje",
    "author": "Petar Pajić",
    "content": "Te usne koje divljački razvlače\npesnici i hulje, šoferi, matrozi,\nkao vino su u vinovoj lozi,\nal niko se jošte tog vina ne tače.\n\nTe usne ljubavi odoleće svima,\nkiši i kugi, vojničkoj zarazi,\none su same, ja vidim na njima\nsamo jednu zvezdu što se divno mazi."
  },
  {
    "id": "940",
    "title": "Zimski slog",
    "author": "Petar Pajić",
    "content": "Bože, opet zima. Belo ime.\nMećava u slogu. Sever u duši.\nZaleđene zvezde i hladne rime.\nVatra snega koja se ruši.\nBože, opet zima. Belo ime.\n\nReči od leda su u sluhu.\nIzgovoreni slogovi zvone.\nMrznu se glasovi u vazduhu\ni rukom mogu da se sklone.\nReči od leda su u sluhu.\n\nSvet se pretvara u kristale.\nZaustavljaju se ptice od stakla.\nZaleđene vatre se pale.\nVreme je belog, tihog pakla.\nSvet se pretvara u kristale."
  },
  {
    "id": "941",
    "title": "Bandit ili pesnik",
    "author": "Rade Drainac",
    "content": "Priznajem da sam idiot i genije bio,\ni da su mi dani prošli nakrivljeni kao toranj u Pizi.\nZato se žurim u krčmu kao u operacionu salu.\nPa neka! 15.000.000 građana ove zemlje\nako me ne upoznaju po poeziji,\nupamtiće me po Skandalu.\n\nI ni briga me nije\nšto u dnu srčane aorte kroz dugu jesenju noć\npesnik sa banditom boj bije!"
  },
  {
    "id": "942",
    "title": "Epitaf na mom grobu",
    "author": "Rade Drainac",
    "content": "Prijatelji, izvršite pesnikovu poslednju volju:\nKad me sa đubretom na jutarnjim ulicama smetlari mrtvog pokupe,\nne recite \"Bog da prosti!\",\njer ja sam prosio za koru hleba i Bogu pokazivao tabane i pete..\nU rupu za mrtvu paščad strpajte moje kosti\n— Tako će pravedno biti sahranjeno dobro dete.\n\nNe žalite me: ja sam za života kao plačna vrba proplakao za sobom,\nmoje je sve u ovom testamentu što danas pišem:\nAko jedna gospa bude želela da spava naporedo s mojim grobom\nokrenite joj glavu ka mome srcu..\n\nViše moje glave ni ploče ni poprsja,\nkad budem silazio niz stepenice pakla ili neba..\nNe treba časti skitaču, koji je celim životom žudeo samo\nčašicu ljubavi i koru hleba.\n\nUžarenom iglom po mojoj koži zapišite ove reči:\n\"Spavaj prvi put mirno, druže Drainče, veliki naš putniče\"\nI ništa više!"
  },
  {
    "id": "943",
    "title": "Erotikon",
    "author": "Rade Drainac",
    "content": "1.\nI posle pijanstva i ugarskih violina\noj tela, mršava, tela detinja...\nAman! suho šumi bagrem iza kuće\npun jesenje magle i beloga inja.\n\nSa lišćem tužnije postaju mutne moje oči.\nBled drumovima ja ću umirati stopama večernjim\nza prošli detinji greh i kratak gradski smeh.\n\nKrv ova otrovana umire kao bakcil u epruveti.\n\n2.\nGospođice, otkucajte jednu moju venu na pisaćoj mašini.\nNoćas sam voleo jednu ženu ludo u beloj tišini.\n\nO male košulje i čarape boje večernjega neba!\nNikako da nađem sličnost između dojke i neba\nu mrtvo veče na pisaćem stolu.\n\nKako pomažu kiše da se sa dušom govori\nkad čovek melanholično prilegne iza jesenjih prozora.\n\n3.\nTu na stolu su pesme pune ženskih toplih sisa,\nmrtve plave ribe na peščanim sprudovima..\n\nKo da me nauči da sopsteni jezik zaboravim?\nO ta jezovita dubina neba u krugu slova O!\n\nKroz male šare ja gledam njen tamni Bombaj..\nhaj!\nkako je ipak sve apsurdno na katarci moga mozga..\n\n4.\nA kad me poneše večernje šume ja postah pesnik.\nKrv preli vidike iz vene koja slučajno puče.\nO pingvini na belim mehurima za Akvitanijom!\n\nTužne su ipak moje ljubavi u vrtu,\npariske klupe i hoteli...\n\nO beskrajna samotna utapanja probijene lubanje\nmislima sivim.\n\n5.\nRazvratno sam molio u četri tamna zida.\nNa njenim kolenima otisak daleke zvezde bledilom spava.\nOj teška bedra i žuta mlečna nedra!\nJa sam malo dete što se doji pre sna...\n\nBeznačajan je svet na noćnim modrim zavesama.\nPodneblje čudno silazi u dno divana\ni sve, onuda gde jezik vrelo prođe,\napoteozom se otkriva beskrajna nirvana.\n\nVoleo sam je svim na sebi obezumljen sa dna uma.\n\n6.\nJa šumsko dete u gradu postah zadnji mohikanac.\nSa okom na staklu i mesecu umorni paganac\nujedam tvoje usne u šumu lišća.\n\nUlice mokre, sobe žute, bulevarski hoteli,\nsve posta ogroman nemir prošlosti pod plavim svodom\nu sikstinskoj kapeli.\n\nAj! kad svečeri snivam sam..\n\n7.\nDiskretne sofe, kanabeta i tvoja gola noga na uglu kreveta.\nZimski adadžio i karirana fuga.\nLemansko jezero je otplovilo u plavo oko daljina:\nTi ipak čudno spavaš u dnu rodnog luga.\n\nI ovde kao Onan grešim izazivajući voj lik.\nO šta je pred prostranstvom zamrloga neba\njedan bedni stih,\nslomljen ptičiji krik?\n\n8.\nA ipak kad voz za mostom iščezne\nostaće urezane dve dojke i dva kolena na krevetu.\nUmor što s plafona žutog na oči pada\numreće tiho na mutnoj zenici kao oktobarski mrak\nna tvojoj slici.\n\nDve mrlje krvi na belom zastoru oživeće sve:\ntvoje ruke dve, i senku moju teškim snom zastrtu.\nO svu noć tako ko će da izdrži bolna šaputanja u sobnom kutu?\n\n9.\nU mermerne časove ponoći\nneko je spustio čežnju na moje lice...\n\nTrgao sam se:\nNOĆ...\nStvari ne dišu pod senkama,\nna stolu leži mrki leš tame.\n\nZadovoljan sam od bludnih razdraženja.\nNa oknu mesečevo lice za mnom plače...\n\n10.\nGlad mi je beskrajna a ruke večno prazne.\n\nNoću niz ulice gradske na prstima nosim mesec\ni tugu ostavljam pod prozorima izgubljenih žena.\n\nDao bih sve a ništa nemam.\nGlad mi je beskrajna a ruke večno prazne.\n\n11.\nSpustio sam oči u dno duše i ništa ne vidim.\n\nReka mirna i modra od letnjeg neba:\nsrebrni bol moje tuge plovi mirnom površinom.\n\nZašto te ne vidim zaspalu u sebi\nkao po danu bledu u gradskom vrtu?\n\nSpustio sam oči u dno duše i ništa ne vidim.\n\n12.\nU aprilske noći ja sam mesečar pijani\nod meseca punog duša mi se žuti\nu čežnju cvetova rani.\n\nA kad usnim\nplašim se da me ne sahrani\nvizija neke žene i tamni sobni kuti.\n\n… Čudni su aprilski dani…\n\n13.\nNebo po krovovima ostavlja trag mutnih suza\nja po lišću sejem sanje na prošlost i nju.\n\nO, dani lepote strasti i života\nja sam otvorio taj teško neprolazni put\ngestom Boga i skota.\n\nAj, brodovi su takvi u horizonte utonuli.\nU ladnom domu umirem za prošli dan.\n\n14.\nKrevet sofe i mračni gradski hoteli\nbuđenje ptica sa tapeta u krvavim snima\ni mrtva jutarnja sunca u mutnim očima.\n\nPosrtale su ulice i siva predgrađa\noj, prazne mladićske kosti u zorama ljubavi.\n\nI bili su tužni simploni u noći\ni bolničko proleće što se vodama plavi.\n\n15.\nNjena dojka otisak vaseljne ima\ntežak slatki plod što dozreva u kafanskim snima.\n\nU jednom trenutku čarobno rumeni vrt na telu procveta...\n\nStrast je moja prešla u narkotizam krvi\ntako sam zadnji otpadnik Nirvane i čovek prvi.\n\n16.\nVraćam se sa očima mrtvim i usnom bledom\nu dušu tvoje ljubavi.\n\nZvezde padaju na moju senku pod obalom reke,\nmesec srebrnim koncima odnosi moje oči.\n\nNe znam da li je nebo na tvojim noktima.\nStrepim u noći...\n\nU mraku prstima tražim pokradenu dušu.\n\n17.\nJa nikad nisam iz srca lažne ritmove krao.\nDa dušu kontrolišem više nemam uma.\n\nOtac koji me za jednu letnju noć stvori\ndade mi i zanos krvi...\n\nI čim padne suton prvi ja sam tužan i lud -\ni sve oko mene postaje pakao i blud.\n\n18.\nTi sumnjaš u svet koji ti otkrivam iza platna pesme.\nMislo sam sinoć - \"Ona ne gleda nebo\".\n\nSlutnje me nose na koncima preko noćnih šuma.\n\nKad mesec za golim stablom jasike plane\npolako u snu pređem rukom preko tvojih mekih sisa...\n\n19.\nNe, nisam mesečar,\nali te vidim u ovom snu ekstaze.\n\nUsta su tvoja vlažna i otvorena da ogase požar neba,\nvrh tvoje dojke probija strela meseca.\n\nSanjam na travi:\nmeku flautu tvoji prsti stavljaju u slatke usne\nda iz nje kanu tonovi oplođenja.\n\nDa li ću zaplakati srećno\nako puni mesec spazim na trbuhu tvome?\n\n20.\nIzgubio sam pojam vremena na plavom krugu neba,\nna dlanu bore ocrtavaju pređene puteve,\nna ogledalu spazih jesen i lišće u jezeru očiju.\n\nNe plačem:\noko mene šume besmrtne strofe ljubavi.\n\nJoš jednu pesmu,\nmala rađajuća ptica sutra će me natpevati\ni ja ću utonuti u crne šume prolaznosti…"
  },
  {
    "id": "944",
    "title": "Intermeco",
    "author": "Rade Drainac",
    "content": "Ja kažem san,\nvi kažete sloboda;\nJedno i drugo je Tihi okean\ni pena iza parobroda.\n\nSamo hlebovi na svetu\nne kriju lice iza paravana;\nsve drugo je — ptice u letu\ni lišće sa grana."
  },
  {
    "id": "945",
    "title": "Jesen",
    "author": "Rade Drainac",
    "content": "Hteo bih sve da kažem kao da se rastajem sa svetom:\nMrzeo sam oca, voleo majku, ljubio jednu udatu ženu..\nPredajem srce zrelome suncokretu\nšto u tamnoj noći gubi svoju senu.\n\nSa moje stanice skoro će da krene voz;\nNa ovoj zemlji, odista ima mnogo šarenih čuda,\nvarljivih profeta, lažnih pesnika,\nprodanih duša, uhoda i luda..\nČesto i najokoreliji grešnik zaželi da sklopi oči\npod zemljom i travom.\n\nJa nisam mudrac sa istoka: još manje su moje reči nove:\nPevam kao što paščad laju…\n\nNe uzmite za zlo ove reči:\nI sam sam život učinio lepšim nego što je bio..\nMene bi mogao samo kuršum za zlikovca da izleči,\ntoliko sam se na zemlji razotkrio.\n\nToliko!\n\nA već ako bi mi sudbina jednom bila milostiva,\npa kad zaželi da skine moje životne skele,\nnek umrem u jedan suton kad jesen, inače dosadna i siva,\nliči na pečeno tele."
  },
  {
    "id": "946",
    "title": "Lepota",
    "author": "Rade Drainac",
    "content": "Malo je stvari kojima nije potreban komentar i asistent,\nkoje može samo da svari čelični lonac u gradu.\nVidim, za mnom povorke prave paradu\ni u glas gomila viče: “Dekadent!”\n\nMolim!\nVi kažite: “Lepa su groblja, staro mesto\ni svih nokturna na svetu zvezdana svita”;\nA ja velim:\nPre no što se hleb ispeče, raste testo\ni preliva rubove korita.\n\nZar nije lep seoski drvljanik,\nu kom miš svoj deo grize?\nAko je za nirvanu merodavan Budin lik,\na za neizvesnost oči Mona Lize,\nDanteovim paklom peva i gradski kanal!-\nZašto onda čovek mesto paučine\nvatru ne bi izabrao za ideal?\n\nLepota kao himera,\nto je ženka koja pauka ždere.\nAko je bolnog Hristosa izmislio Ribera,\na Fragonar lutke smeha,\nzašto ne bi lepa bila testera\nšto peva ispod prokislih streha?"
  },
  {
    "id": "947",
    "title": "Meteori tuge",
    "author": "Rade Drainac",
    "content": "Sutra jesenjim šinama sa čežnjom mrtvom za ljubav i stihove\nopet ću poći umoran od sudbine i gladan kao pas!\n\nTeturajući se gradovima i vremenom\npozdraviću svaku zoru što bedu otkucava u beo\nmesec kao u stari gong.\n\nTako tužan životopis da se stvori,\njadni moj pesniče,\ndanas kad krv tvoja umesto tebe govori!\n\nOh, kako je simbolično moj život označen\ntruležima tuberkoloznog novembra!\nZvukom sa staroga klavsena boli me ta senka\nskitničke mladosti moje,\nu meni nedostižna tuga peva nevinom belinom\nsnežnoga decembra.\nU jutro kad izdahnem sa čime ću se besmrtno vezati?\nNe valjda sa poezijom jednoga neurastenika kao\ngradske svetiljke zanihane na mrazu?\n\nKad ovako mislim život mi biva neprohodna šuma\niz koje srce moje laje kao farmerski pas\niz stepe na mesec žut...\n\nOdista! toliko modrih zvezda na bolnim zavesama\nosamljene noći...\nČegarski život ulazi u mrak kao crni voz u beskonačni tunel!\n\nDruže, čujete li me?\nUmire jedno dete:\nNoćas, raskošno, u daleki okean padaju blistavi meteori\nsa moje životne komete."
  },
  {
    "id": "948",
    "title": "Naša ljubav",
    "author": "Rade Drainac",
    "content": "Noć me ta u mladosti stiže,\npa mi u srcu spava da ne ozebe!\nVideste li pseto koje čovek tera od sebe,\na ono mu i dalje ruke liže?\n\nSa mnom je tako: mogu i ne mogu bez nje.\nKada se osamim zaogrne me ogrtačem snova.\nI mada mi davno reče sve,\nuvek je za me nova.\n\nDanima se koljemo kao hijene\ni jedno u drugom vidimo kugu,\na opet… izvan te kobne žene\nu mojoj duši nema mesta za drugu.\n\nOtkad se znamo sanjamo da se rastanemo,\ni već sam od toga kao mesec žut,\npa se opet neobjašnjivo sastanemo\nda zajedno produžimo put.\n\nNe znam više da li je to ljubav,\nili zagonetni čulni mrak;\nZnam samo da bih se bez nje razbio kao splav\no rečni brzak."
  },
  {
    "id": "949",
    "title": "Nirvana",
    "author": "Rade Drainac",
    "content": "Šumne noći ko javori sinji\ntamom grobnom leže mi na dlanu.\nBolestan sam mnogo, mnogo:\nJedinu zvezdu u ovoj pustinji\nvidim svoju ranu.\n\nPritisla me stidna žalost\nko olovna ploča.\nNigde jedan vedar dan.\nSlomila me tužna malaksalost\nna ljubav, život i san.\n\nDa mi je samo u rodni kraj da odem što pre\ni umrem tamo\nzaboravljajući sve.\n\nPa kad me put groblja ponesu volujska kola\nkao nekad u mladosti,\nnadamnom da zaplaču od istinskog bola\nbele breze tužne od starosti.\n\nTo su zadnji snovi u noćima šumnim ko javori sinji,\notvoreni kao rane\nkoje u ovoj pustinji\ngnojem kaplju na protekle dane."
  },
  {
    "id": "950",
    "title": "Otrovan san",
    "author": "Rade Drainac",
    "content": "Bejah tada admiral\nmeđu katarkama na kojima bukti po jedan meteor,\nimađah samo jedan šal,\ncipele stare\ni pod skutom paket sanja,\na južni vetrovi, ko španske gitare,\nobmotavahu moja putovanja.\n\nO to čudno i ludo detinjstvo moje,\ni te neustrašive oči zanesene!\nta spazma i nadzemaljske boje,\nšto mi u svakoj luci, na krilu,\ndoneše žene!\n\nČesto mislim na jedan balkon ispod tamarisa,\npod kojim se u fosfornom snu ljulja luka,\nsa kog mi punu šaku mirisa\ni zvezda baci jedna bela ruka.\n\nTe ne znam da li je to java bila,\nili se pijanom morskom vuku\npričinilo da umoran albatros, opuštenih krila,\nspava na mesečevom luku."
  },
  {
    "id": "951",
    "title": "Uobraženje",
    "author": "Rade Drainac",
    "content": "Voleo sam nekad bez potrebe da zamrsim stvari,\nkao što naopako u cirkusu klovnovi konje jašu,\nali u krčmi, gde kiseli duvanski dim zidove garavi,\ngde se čoveku svašta u glavi javi,\nZašto u životu nijednu ja ne razbih čašu?\n\nMnoge sam noći u krčmi probdio,\nkući da ne dospem,\nčesto sam do zore pio\nda iz čaše ni kap ne prospem.\n\nVino za mene ne beše ko za ništariju drugu\npohlepna navika sebe da uništavam,\nu njemu sam mnogu svoju tugu\numeo tiho da uspavam.\n\nSamo mi jedno nikada ne uspe, makar i da se posrne,\nalkoholom da izbrišem čudan lik jedne žene\ni oči njene crne,\nnekom teškom tugom bolno ukočene.\n\nNa dnu čaše taj lik me je progonio,\ni sve je zalud bilo!\nUzalud se ludo i krvnički pilo, –\ncrn se pogled na dnu čaše krio!…\n\nAko bi tada neko, ma i slučajno čašu razbio,\nu srcu bi mi grdnu otvorio ranu.\nZbog toga zamalo jednom da nisam ubio\nneku bitangu pijanu."
  },
  {
    "id": "952",
    "title": "Balada o predvečerju",
    "author": "Stevan Raičković",
    "content": "Pošli ste izvan grada u predvečerje\nda umirite oči\ni ostali ste sasvim sami.\nNiste ni znali kako tišina voli\nnepoznate da rani\niz nevidljive puške.\n\nI dugo ste uzalud naprezali oči\nda protumačite arhitekturu ptica koje su letele.\nPredugo ste uzalud bili svijeni prema zemlji\nkao polomljen luk:\nHteli ste naivno da uhvatite baš onu kap vremena\nkad se nedirnuta travka popela u vis za novi milimetar.\n\nPošli ste u predvečerje:\nNiste ni znali\nda vas ramena bole od nevidljivih krovova\nda su vam ruke teške od ne sasvim prirodnih ljubavi,\npomislili ste da vam se u sluhu nešto događa\na zaboravili ste da ste za sobom povukli zidove\njedne jako navikle ulice.\n\nPošli ste u predvečerje:\nIšli ste polako\ni tek ste odjedanput shvatili da to nije vaš korak\niako su noge sasvim vaše.\nIšli ste polako:\nSamo sad još laganije, skoro kao da ne idete.\nStali ste, a učinilo vam se\nkao da i dalje idete korakom koji nije vaš korak.\n\nPošli ste izvan grada u predvečerje da umirite oči\ni sada ležite u travi iako znate\nda ste hteli samo da sednete.\nPored vašeg uha\njedna travka je prilično šumno porasla za milimetar -\nVi ništa niste čuli.\nU vazduhu su dve ptice obeležile krilima skromnu umetnost -\nVi ništa niste videli.\n\nPošli ste u predvečerje i sada\niz trave krišom otvarate oči\ni čini vam se da vas još uvek neko nišani\niz nevidljive puške."
  },
  {
    "id": "953",
    "title": "Bolest",
    "author": "Stevan Raičković",
    "content": "Desi mi se da kraj kafana\n(Dok svi na meni vide lovor)\nprolazim mračan usred dana,\nnemo, kao da ne znam govor.\n\nI ne znam ko sam, ne znam šta sam,\na hitam kao da znam kuda.\nPoslednjom snagom skrivam da sam\npostao, možda, najzad luda.\n\nMotre me zdesna, motre sleva,\nokom što čezne ili seva\ni misle da sam gord il moćan.\n\nZastanem za tren među svima\nzgranut i slab i bespomoćan\nkao napadnut bakcilima."
  },
  {
    "id": "954",
    "title": "Kamena uspavanka",
    "author": "Stevan Raičković",
    "content": "Uspavajte se gde ste zatečeni\npo svetu dobri, gorki, zaneseni,\nvi ruke po travi, vi usta u seni,\nvi zakrvavljeni i vi zaljubljeni..\n\nZarastite u plav san kameni\nvi živi, vi sutra ubijeni,\nvi crne vode u beličastoj peni\ni mostovi nad prazno izvijeni..\n\nZaustavi se biljko i ne veni:\nUspavajte se, ko kamen, nevini,\nUspavajte se tužni, umoreni.\n\nPoslednja ptico: mom liku se okreni,\nizgovori tiho ovo ime\ni onda se u vazduhu skameni."
  },
  {
    "id": "955",
    "title": "Kuća",
    "author": "Stevan Raičković",
    "content": "Budi me pijuk preko puta:\nJoš jednu dragu kuću ruše.\nOpada njena boja žuta -\nto čisto zlato moje duše.\n\nVeć vidim rov sa novim kablom:\nPašće u podne lipa stara.\n(Iščupaće mi sa tim stablom\nnajdraži miris mog oltara.)\n\nSve što je bilo - čega nesta -\nšto ode u dim, prah i paru:\nJa znam da nekud traži mesta.\n\nO tako i taj miris, boja...\nO tako i tu kuću staru\nne drži više zemlja, no ja."
  },
  {
    "id": "956",
    "title": "Na malom trgu",
    "author": "Stevan Raičković",
    "content": "Na malom trgu - nikog, čak ni trga.\nNi senku čak da baci sinagoga.\nRupa mesto crkve: ni porte, ni boga.\nNema kuće u vetru, zida, lupe vrga.\n\nGde je veliki dan i mi sred njega mali,\nogromni toranj i sat koji nas prati\ndok bežimo na Tisu koju zlati\nilovača sa suncem gde su vali?\n\nKud skliznu taj svet? Kao da ode Tisom\nodronjen, nogom, komad ilovače.\nGledamo za njim dok voda ga rastače.\n\nGle - stoji još sve to al s tankim obrisom:\ntu je i porta i vrg i sinagoga\ni neki čudni osmeh mesto boga."
  },
  {
    "id": "957",
    "title": "Na septembarskoj plaži",
    "author": "Stevan Raičković",
    "content": "Ne znam da li da stojim?\nNe znam da li da bežim?\n(Ja se pomalo bojim\nna ovom pesku dok ležim).\n\nDa li da krenem Bogu?\nIli okrenem vragu?\nDa maknem nekud nogu\nil' stojim u svom tragu?\n\nSam nasred pustog žala\nsa glavom koja štrči\npod suncem što je loče:\n\nKao u zevu ala\nja čekam da se svrši\ni ovo što ne poče."
  },
  {
    "id": "958",
    "title": "Nebo",
    "author": "Stevan Raičković",
    "content": "U toj dubini, plavoj\ni bez ruba,\ntražio sam, već davno,\ngoluba.\n\nAl sve što se iznad diglo —\nnestalo je.\nGore su još samo plave\nboje.\n\nTražiću ga još po krugu\nvrtoglavom —\nMakar oči izgubio, sam\nu plavom."
  },
  {
    "id": "959",
    "title": "Niti",
    "author": "Stevan Raičković",
    "content": "Jednom nas tu, gde nas ima,\nneće biti.\nMi smo niti\nkoje vežu nerođene sa mrtvima.\n\nNema kraja.\nPrislonimo na zrak uva:\nKroz šupljine između nas vetar duva\nšto vremena po dva spaja.\n\nLeže ispod mračne sene\nmrtvi, a još nerođene\nsluti vazduh koji kraj nas zasvetluca.\n\nMi se kobno lelujamo\ni slušamo vetar samo\ni nit po nit kako puca..."
  },
  {
    "id": "960",
    "title": "O kako dugo",
    "author": "Stevan Raičković",
    "content": "Odavno nisam strigo-seko\nkose i nokte, bradu strugo.\nO, kako dugo, kako dugo,\nni sa kim nisam ni reč reko.\n\nOgrnut, sav u starom ruvu,\nobrastao u dlaku golu:\nMrmljao sam samo svome stolu\ni šaptao samo svome uvu.\n\nI tek ponekad, u čas tmine,\nkad i poslednji korak mine-\nkreto sam ka svom trgu-getu:\n\nI vrteo se svu noć dugu\nkao robijaš po svom krugu\nili kuglica u ruletu."
  },
  {
    "id": "961",
    "title": "Oprosti kamenu što ćuti",
    "author": "Stevan Raičković",
    "content": "Oprosti kamenu što ćuti\noprosti što tajnu sakriva:\nKako ti se nad umom sliva\nsamoća i teku minuti\n\nKap po kap u prazan krug\nšto se širi ko vid pred strahom.\nOprosti ptici koja i dahom\nhoće da ti postane drug.\n\nOprosti senci što te prati\ni vetru što te u krug vodi.\nZagledaj se u tanke vlati\n\nI reci nečem malom: hodi\nšumno kao što ptice slete\nsa plavog mira na suncokrete."
  },
  {
    "id": "962",
    "title": "Pesma i smrt",
    "author": "Stevan Raičković",
    "content": "Ova pesma nema oštrih zuba,\nsve je u njoj golo ćutanje i mir\ni spori dolazak do poslednjeg ruba\nispod koga mami hladan dubok vir.\n\nOva pesma nisu teške reči\nmada malo opor zvuči gusti zvuk.\nU njoj nema kapi koja glavu leči\ni bolne ruke zgrčene u luk.\n\nOva pesma možda liči na dolinu\nu kojoj se bolno skamenio vuk.\nOva pesma sporo ulazi u tminu:\n\nJa ne vidim više od nje pomrčinu\ni osećam samo teški tamni zvuk\nkako moje ruke vuče u daljinu."
  },
  {
    "id": "963",
    "title": "Pesma trave",
    "author": "Stevan Raičković",
    "content": "Imaju trave jednu misao tešku kao kamen\njer one meni kažu: \"Ne treba tvoja pesma.\nLezi u nama. I sklopi ruke, gde bilo, pod glavu.\nI ćuti. Dugo ćuti dok ne zaboraviš govor.\nI posmatraj mirno breg sasvim udaljen, i plav,\nšto duboko ćuti. I digni oči polako sa brega\nu oblak, tako nemiran i beo, nezaustavljen u nebu.\n\nI spusti oči sa oblaka u sebe.\nI zaustavljen sam u sebi, leži.\nI ćuti sa očima u sebi pod oblakom kraj brega.\nZbunjen od mraka u sebi, pogledaj, i obično shvati\n(Obično, kao što nas vetar slučajno zaklati):\nNad bregom nema oblaka.\nBreg ćuti sam, malo crn od sutona.\"\n\nLežim u travi visokoj i neodređeno mislim.\nMrav jedan na mom kolenu kao na bregu čovek.\nNemiran, mrav stoji.\nJa ćutim.\nI to je moja pesma.\nSasvim zamišljen, ležim u travi.\nTrave šume teško kao kamen."
  },
  {
    "id": "964",
    "title": "Pohvala",
    "author": "Stevan Raičković",
    "content": "Hvala suncu, zemlji, travi.\nHvala vazduhu što je plav.\nI hvala, evo, što imam govor,\ni gledam kako mili mrav.\n\nHvala srcu za bol, slavlja,\nšto ga probudi i šum blag.\nHvala svemu što ostavlja\npo svetu sen, u meni trag.\n\nI hvala ovoj ludoj glavi\no koju lupa prostor sav.\nHvala suncu, zemlji, travi,\nhvala vazduhu što je plav."
  },
  {
    "id": "965",
    "title": "Posle kiše",
    "author": "Stevan Raičković",
    "content": "Nisi sam:\nPored tebe rastu travke i savijaju se.\nTri šiljata lista nešto čudno šume.\nSkakavac je skočio sa busena na cvet.\nOtkinut rep guštera je novi stanovnik:\nNiko sem tebe ne zna da se umnožio svet.\n\nNisi sam.\n\nGaziš trulo lišće bosim nogama.\nPod petom si prelomio prut:\nJedna ptica prhnu preko tvoga ramena.\nPrislonio si uho dole:\nTi bi sad da čuješ pesmu kamena.\n\nNisi sam.\n\nKome li se tvoje oči smeškaju?\nMožda misliš da te ostavio um?\nOpet gledaš crnu zemlju što se puši.\nNešto se dešava sad u tvojoj duši.\nMožda ti već čuješ zlatni žitni šum?"
  },
  {
    "id": "966",
    "title": "Ruke bola",
    "author": "Stevan Raičković",
    "content": "Daj reči guste ko smola,\ni reči kao krv neophodne,\nza naše prazne ruke bola\npodignute u svetlo podne.\n\nDaj onu strašnu reč što tone\njoš neprobuđena u mrak mesa,\nod koje grudi muklo zvone\nkao negledana kap nebesa.\n\nDaj reči koje imaju telo,\ni u telu srce crveno,\nsve one koje će gorko čelo\n\nnaći u svetu razbijeno.\nDaj reči gorde ko mač topola\nza naše prazne ruke bola."
  },
  {
    "id": "967",
    "title": "Septembar",
    "author": "Stevan Raičković",
    "content": "Stanimo malo, pesmo.\nJesmo li živeli, jesmo?\n\nTi si najlepše sate —\njablani kada se zlate,\nu lakoj magli, peni —\nodnela tužno meni."
  },
  {
    "id": "968",
    "title": "Slika u roditeljskom domu",
    "author": "Stevan Raičković",
    "content": "O ta slika na ogromnom zidu\nhladnog, skoro opustelog doma:\nDva rošava stabla i put boje hroma\nsa nekim kolima što nikud ne idu.\n\nTu je i reka (al mrtvo korito):\nSamo srebrost šljunka, peska, trulost panja\ni čudna svetlost — ni sutonja ni danja —\nšto se kroz lišće cedi ko kroz sito.\n\nPamtim i jednu ravan punu hlada\nkao odmaknutu od sveta i vike\nrođenu za glavu zbunjenu od grada.\n\nMamim još nešto u mozgu sa te slike:\nU dnu je crven krov, pa oblak, deo plota —\nčas boje smrti, čas boje života."
  },
  {
    "id": "969",
    "title": "Suncu kraj je",
    "author": "Stevan Raičković",
    "content": "Bili smo daleko, al najdalje - ne.\nKvasili se u moru, peli na vrh, o svud.\nJesmo li doneli nešto ili ostavili sve?\nNeko se vratio nasmešen, neko lud.\n\nZajedno smo, a bili smo razdvojeni svi.\nDa l smo bliži ili dalji nego pre?\nU oku nam još po malo zakasnelo zri\nzatajeni pramen leta - to je sve.\n\nSuncu kraj je. Leta više nema tu:\nsamo hude krpe, trošno meso, bedna kost.\nNi senke više nema da crta po tlu.\n\nDa l su svi tu, il još neko - ne?\nKo će prvi ugasiti leto? Ko sme?\nKuda vodi trulo lišće - taj bakarni most?"
  },
  {
    "id": "970",
    "title": "Tako je dobro biti sam",
    "author": "Stevan Raičković",
    "content": "Pođem kroz trave do najbliže padine.\nPronađem obli kamen, sednem, pa ćutim.\nTako je dobro biti sam: u daljini neko čeka.\nZagledam se u sunce i polako žutim.\n\n(U glavi dodam:\nIspod nogu se igraju ribe,\nteče reka.)\n\nTako je dobro biti sam:\nU zamršenom korovu iza kamena\ndve ptice se hlade od sunca.\n\nDve male ptice!\n\nJedna prhne u sunce i senkom mi išara lice.\nDrugu zovem da mi sleti na ramena.\n\nTako je dobro biti sam: neko te voli.\n\nPotrčiš pet koraka i staneš kao kamen.\n\nPrav, visok, ispod sunca: ti ličiš jedino topoli!\n\nStojim.\n\nTako je dobro biti sam: u daljim neko čeka.\nIspod nogu se igraju ribe, teče reka."
  },
  {
    "id": "971",
    "title": "Tamnica",
    "author": "Stevan Raičković",
    "content": "Opažam: moja kuća stari.\nSve više tamni moja soba.\nI škripe patos, pluća, stvari.\nI okolo se haba roba.\n\nI dok za svojim stolom sedim,\nOsećam kičmu, dasku, jetru.\nI čas se znojim, čas se ledim\nNa izmišljenom suncu, vetru.\n\nZa staklom - ko' za rešetkama -\ndok bdim u nekoj bivšoj veri\nokrenem glavu prema vama:\n\nZavidim čak i mački skotnoj\nšto se za oknom, eno, ceri\nrobijašu na doživotnoj."
  },
  {
    "id": "972",
    "title": "Ti si moj život videla iz bliza",
    "author": "Stevan Raičković",
    "content": "Ti si moj život videla iz bliza:\nPrimiso, pokret, reč što nisam reko.\nZnala si grč moj i kad stojiš iza.\nSlutila moju bolest na daleko.\n\nTi si u mome oku dok još gasne\nvidela prva novog smeha klicu.\nA kad se vratim domu ure kasne\nznala svu priču samo po mom licu.\n\nSedim za stolom i ne znam svog lika.\nPred ogledalo zalud mi je stati:\nU tvome oku bila mi je slika.\n\nVeć pola mojih stvari s tobom trule.\nNiko me sada ne zna, nit će znati:\nIz mene zjapi rana mesto nule."
  },
  {
    "id": "973",
    "title": "U jednoj ulici",
    "author": "Stevan Raičković",
    "content": "Postoji jedan čovek u jednoj ulici\nkoji svakoga jutra u određeno vreme\notvara svoja vrata sa pohabanim lukom u vrhu,\ni zatvara ih jednim naglim pokretom,\ni odvaja se od njih i odlazi\nsa takvim izrazom na licu i u svemu\nkao da su to bila tuđa slučajna vrata\niza kojih je nekom greškom ili zabunom\nsamo za jednu noć zalutao."
  },
  {
    "id": "974",
    "title": "U mojoj glavi stanuješ",
    "author": "Stevan Raičković",
    "content": "U mojoj glavi stanuješ: tu ti je\nsoba i mali balkon s kog puca\nvidik na moje misli najtananije.\n\nPonekad slušaš kako mi zakuca\nsrce ko živi leptir iz kutije.\n\nJa ti odškrinem vrata: niz basamake\nsilaziš u vrt za kog niko ne zna.\n\nNa povjetarcu lebdiš poput slamke.\n\n(Dok za to vrijeme, možda: neoprezna\nstojiš na nekom rubu, ispred zamke…)\n\nNekad (u mojoj glavi dok baš skačeš\nu morsku pjenu, ispod sunca, gola)\n\nspazim te kako po kiši preskačeš\nbarice i sva u blatu do pola\nžuriš na posao s licem ko da plačeš.\n\nProlazi dan za danom i sva svota\nvremena tvog se po dva puta zbira:\npa pola oko moga klupka mota.\n\nVidim sa tvoga lica punog mira\nda ne znaš kako živiš dva života.\n\nU mojoj glavi stanuješ i dubiš\ncrne i bijele hodnike za moje\nmisli: kako mi bježiš il me ljubiš?\n\nVan tebe druge misli ne postoje.\n\nSamo dok spavam ti se nekud gubiš…"
  },
  {
    "id": "975",
    "title": "U snu te nema",
    "author": "Stevan Raičković",
    "content": "U snu te nema, al čim zene\nodškrinem ja namesto zrake\notkrivam kako već u mene\nulazi obris tvoje rake.\n\nOnda bez glasa i bez ruha\n(nevidljiva i sasvim nema)\nlutaš po jami moga duha\nko bespomoćna, strašna tema.\n\nIako znam da tamo ležiš\nrasuta sve do zadnje truni\nosećam kako amo bežiš.\n\nTo tražiš ležaj u mom telu.\nNa dva si mesta: onde truni,\nda bih te ovde imao celu!"
  },
  {
    "id": "976",
    "title": "U zimski sumrak",
    "author": "Stevan Raičković",
    "content": "Kuda pobeći u ovaj dan?\nU gusti sneg? U pusti vrt?\nPasti u meki bolesni san\nkao na smet, pod led, u smrt?\n\nKuda pobeći sa ovog dna?\nVisoko negde? Još dublje? Gde?\nEvo već teške ruke sna\npribijaju te kocem za tle.\n\nKuda pobeći u ovaj čas\nkristalno prazan, slep i čist?\nO gde su vrata? Gde je spas?\n\nTo toneš već u tupi san.\nsrce tek šuška ko suvi list.\nZar nikud pobeći u ovaj dan?"
  },
  {
    "id": "977",
    "title": "Umesto da u svilu laku",
    "author": "Stevan Raičković",
    "content": "Umesto da u svilu laku\noblačim tvoga tela plamen\nja zaodevam hladnu raku\nu neprozirni teški kamen.\n\nUmesto da sred morskog bleska\npromiču naša tela oba\nja u limenku s malo peska\npobadam sveću vrh tvog groba.\n\nUmesto da sa tobom plivam\ni ronim, prskam tvoje lice:\nZa mramorom se tvojim skrivam.\n\nU tamnu ploču zurim nice.\nI stojim ispod lipe tvoje,\nsamcit, umesto da smo dvoje."
  },
  {
    "id": "978",
    "title": "Umorna pesma",
    "author": "Stevan Raičković",
    "content": "Gde nesta strah pred svetom tu i pesma presta.\nI gle: stojim sada - drvo, sa obranim plodom.\nMre u zglobu volja da se maknem s mesta.\nŠta da radim s rukom i u njoj sa slobodom?\n\nZatočeni: ora je - prhnite iz tela!\nNe leče pesme nikog (tvorce svoje truju):\nGle pesnika u mraku usred dana bela\ngde mu gavranovi krišom mozak kljuju.\n\nPesme - iskazane iz grla da ih čuje\nveliko uvo sveta - evo natrag huje.\nZar je tu južni kraj i jedino im žalo?\n\nBlizu je praznina i rub se približuje:\nReči ove pesme izdržite još malo\ndok vas smrt il ćutnja skora ne rimuje."
  },
  {
    "id": "979",
    "title": "Ako čežnja živca stremi",
    "author": "Tin Ujević",
    "content": "Ako čežnja živca stremi u taj vis\nbit će da mi sluti bijela snoviđenja,\nil da strava drugih svijetlih objavljenja\nkruni kao zora uzneseni klis.\n\nUzalud izlanu: »Ja sain Bilitis«.\nNa nemirne čežnje i nestalna mnjenja\nšto ih muči iskra ljuta nestrpljenja\nbaca lažnu sjenku zagonetni Dis.\n\nI ja kumim tebe, udaljeno Selo,\ndaj tmi mliječnu ljubav iz svježega jedra,\nvrati plaho srce ljubavno i bijelo.\n\nA kad mlada duša prerodi se vedra,\ngrliti ću hridi i gorske košture\nkud plamene oči grozničavo zure."
  },
  {
    "id": "980",
    "title": "Biti djeca",
    "author": "Tin Ujević",
    "content": "Uhapšen u svojoj magli,\nzakopčan u svojem mraku,\nsvako svojoj zvijezdi nagli,\nsvojoj ruži, svojem maku.\n\nI svak žudi svetkovine\ndjetinjastih blagostanja,\nsretne mrene i dubine\nnevinosti i neznanja.\n\nI na oblak koji tišti,\ni na munju koja prijeti,\nnaša blaga Nada vrišti;\nBiti čisti. Biti sveti.\n\nI kad nema Našeg Duha\nmeđu nama jednog sveca,\ntreba i bez bijela ruha\nbiti djeca, biti djeca."
  },
  {
    "id": "981",
    "title": "Blaženo jutro",
    "author": "Tin Ujević",
    "content": "Blaženo jutro koje padaš\nu svijetlom slapu u tu sobu,\nveć nema rane da mi zadaš,\npočivam mrtav u svom grobu.\n\nMožda ćeš ipak da potpiriš\npepelom iskru zapretanu -\njer evo, trome grudi širiš\nčeznućem suncu, jorgovanu.\n\nDijeliš mi neke tihe slasti\nkad o tvom zaru vidim knjige\nna polici - i cijeli tmasti\nvidik te sobe pune brige.\n\nZa mene ipak nešto fali\nu ovoj uzi bez raspeća,\nna dragoj usni osmijeh mali,\nu čaši vode kita cvijeća.\n\nBlaženo jutro koje padaš\nsa snopom svjetla u tu sobu,\nveć nema smrti da mi zadaš,\nno vrati ljubav ovom Jobu."
  },
  {
    "id": "982",
    "title": "Božanska ženo",
    "author": "Tin Ujević",
    "content": "Božanska ženo, gospo nepoznata,\ndokle, i kamo, mene misliš vući?\nHora je došla te ja moram tući\nzlatnim zvekirom na bešćutna vrata.\n\nOd tvojih čari i od bljeska zlata,\nod dvora strepim kuda imam ući,\na krto srce moralo bi pući\nbez tvog osmješka, besmrtna beata.\n\nDok sjaju sunca i blijedi mjeseci,\nsnatrim o zmaju ispred tvoga praga\ni zlatnom klasju u toj mekoj kosi.\n\nI preklinjem te: Nepoznata, reci,\nkakva te tuga iz daljine draga,\ni još mi reci, gdje si, što si, ko si?"
  },
  {
    "id": "983",
    "title": "Cvrkutanje srca u pokrajini sanja",
    "author": "Tin Ujević",
    "content": "Ptice pjevaju u mojoj sobi, a ne u kavezu,\npuštene od ruku milosrđa u moj blaženi san.\nPtice mi javljaju da su radosno sa mnom u savezu,\nptice cvrkuću u misli i naviještaju crveni dan.\n\nPtice su ostavile šume i svježe granje stabala.\nSada se sjatile u grad, ali u pohode isključivo meni.\nOne kljucaju kljunom u plohu zvonkih stakala.\nOne pjevaju suncu i boji u ovoj ugodnoj sjeni.\n\nOne su rekle hvalu vjetru i pjesmi ganuta lista.\nIspričale su povijest stvari u toku između zemlje i neba.\nPtice mi dragaju lice i nude cjelov iz čista.\nPtice će maštâ krotkosti primiti s ruku zrnja i hljeba.\n\nDošle su ptice k meni, k valu, na idealnu rijeku.\nOne, jedine iskrene, u ovoj građi zidanog mraka.\nI, takve, predaju mrkim licima u turobnome vijeku\ngolemu poruku sreće iz plavetnog zraka.\n\nO ptice, i ja sam ptica, i ja se ljuljam na grani,\nili siječem prostore gdje se razmeđa zemlje brate.\nCvrkuće u mom srcu, jer ja sam duh izabrani,\na vi ste, ptičice, poslane da u mom snu zapjevate.\n\nI kada odlete ptice, ostat će njihova krila,\ni moje glasnice iznutra sve nabubrene zvukom.\nO ova pera šarena da bi se u let milja razvila\ni pobjedu kliktala nad rasparanim mukom!"
  },
  {
    "id": "984",
    "title": "Diljem dana",
    "author": "Tin Ujević",
    "content": "Diljem dana što me svojom čamom\nplaši čekam nujno veče da za me oživi\nkao bokor cvijeća u staklenoj čaši\nnovi izgled svijeta u ženi i pivi.\n\nČekam varke spasa i druga obzorja\ni ljepotu dima u zgusnutu plaču,\na dok snivam zelen vidik smolna borja\nkrvari mi srce na igli i draču.\n\nI beskrajno slutim pogreb svoga nerva\nšto ne ište više duše ni naslade.\nKo mjesec na inje struji moja verva\nda obaspe suze i usnule jade.\n\nI ja žvatam ovu tugu bez granica,\ni ja gutam ove suze bez imena;\nNi po noći sunce, ni danju danica\nnema boljih laži ni žarčih parfena.\n\nI ja tako cvilim, tužim i uzdišem,\ni ja tako crno beznadno izdišem,\na nizašto čeznem onom boljem, višem,\na nizašto stremim ovom satu tišem."
  },
  {
    "id": "985",
    "title": "Dok na nju mislim",
    "author": "Tin Ujević",
    "content": "Dok na nju mislim, ja silazim s uma;\nna divnu čelu ona trpi krunu;\nZa poklon treba zapad veleuma,\nza suzu zvuka nadahnutu strunu;\n\nJer ona živi tek gospodstvom bića\ni ritmom kreta, crtom carevanja;\nNjena je pjesma krajina otkrića,\na njezin pogled tiji šuštaj granja.\n\nSkromnu bjelinu nježna porcelana\nkrije u svili duše koribanta;\nI blagu žalost proljetnih blagdana\ni ime strasne tuge: Violanta.\n\nAl ništa nema značaj njene sjete\nko uzdah sneni za tuđim oblakom,\nko vijenac cvijeća što ga noći plete,\nko čisto srce što ga vrebam lakom.\n\nAko to nisu njene meke ruke\ni guste kose mirisa i želje;\nKo šume lisne za sve slavoluke,\nkite i vijenci za pjano veselje.\n\nNo tako pali svuda plač i plamen\nkroz mećave i čemer bodrih slika;\nI njena sila — mramorni je kamen\nu hladnoj grudi ko usred zvonika."
  },
  {
    "id": "986",
    "title": "Igračka vjetrova",
    "author": "Tin Ujević",
    "content": "Pati bez suza, zivi bez psovke,\ni budi mirno nesretan.\nTaste su suze, a jadikovke\nublazit nece gorki san.\n\nPodaj se pjanom vjetru zivota,\npa nek te vije bilo kud,\npusti ko listak neka te mota\nu ludi polet vihor lud.\n\nLeti ko lisce sto vir ga vije\nza let si duso, stvorena.\nZa zemlju nije, za pokoj nije\ncvijet sto nema korijena."
  },
  {
    "id": "987",
    "title": "Jer ti si došla s druge strane svijeta",
    "author": "Tin Ujević",
    "content": "Jer ti si došla s druge strane svijeta\npreko strahota sinjeg akeana;\nDva naša srca, dva sljubljena cvijeta,\ngrle se preko glave Levjatana.\n\nKroz onaj ritam, ljubav vaseljene,\ni muziku što vlada plave sfere,\nkroz našu dušu, i tebe i mene,\ngrle se bijesno do dvije hemisfere.\n\nSa sjajem krina i sa rozmarinom\nda četvrt sata ti si došla kašnje,\nodar bi našla. Svojom sad bjelinom\nvrati mi moje srce Nekadašnje."
  },
  {
    "id": "988",
    "title": "Kad vidim njenu bijelu sliku",
    "author": "Tin Ujević",
    "content": "Kad vidim njenu bijelu sliku\nusred okvira svog prozora,\ngrudi mi trešte na muziku\nbeskrajnu, golu našeg mora.\n\nI ja je vrebam kako čita\nil neko tanko ruho veze\n— a moja želja sva mahnita\nko drhtav listak gorske breze.\n\nGroznica ište: Ti si ona\nza koju mene rodi majka?\nMolitvi mojoj cilj, ikona,\na mojoj mašti san i bajka?\n\nDa svojim duhom tebi mogu,\na svojom usnom tvojoj rađi,\noprostio bih život bogu\ni bio mlađi, ljepši, slađi."
  },
  {
    "id": "989",
    "title": "Kakva čudna svjetla",
    "author": "Tin Ujević",
    "content": "Kakva čudna svjetla iskre se i gasnu\nu vinskome dimu mutnim vidokrugom?\nMožda staklo duha u aleju jasnu\ni ljepotu ostvarenu našom tugom?\n\nNa tom brijegu suza biva čistim zvukom.\nNaše vedre duše nemaju imena,\na po živcu tajna dira lakim lukom\nneka tuđa slutnja, neka silna žena.\n\n— Ne govorite mi više moju povijest,\ni sve drevne ljude, i sve stare stvari.\nJer će moja vila samca cilju dovest,\na on neće više biti Onaj Stari.\n\nO tišino zvona, ljubavi parfena,\nponiznosti, samoćo, čistoćo,\ndušo, krotka dušo, ženo uzvišena,\nja sam za vas, za vas, ja sam za vas očo\n\novim putem krsta i hrapava trna\nkojima nas bodu željkovane zvijezde,\na za nama, dolje Riječ je Bogoskvrna,\ndok nad čelom samo mliječne staze jezde."
  },
  {
    "id": "990",
    "title": "Kud god pogled bacim",
    "author": "Tin Ujević",
    "content": "Kud god pogled bacim, ponižena čela;\nkud god ljubav skrenem, pogrbljene šije.\nUsred meke grudi ropsko srce bije,\na od leda sunca Gospođa je svela.\n\nGdje je vedra vjera za ponos propela,\ni miška, i mozak, da gradi, da snije?\nU poznome vijeku nema Florencije,\nlane još izdahnu volšebnica bijela.\n\nSamo iz svog duplja skriti šaptač sluti\nkoliko je pakla u vrelom sonetu,\nkoliko je plača u pijanu smijehu;\n\nA dok lišće parka u jeseni žuti,\nsnivam zgasli tamjan palu Suncokretu\ni glas bola nudim planinskomu ehu."
  },
  {
    "id": "991",
    "title": "Lijepa ženska imena",
    "author": "Tin Ujević",
    "content": "Lijepa ženska imena,\nRenata, Ofelija,\nCecil, Agrafena,\ni Jelena, i Klelija;\n\nImena svijetlih laži,\ni ljubavi i mirisa,\nimena bola, draži,\ni stobojnoga irisa;\n\nKroz ponoć naših noći,\nkroz tminski odar mukova,\nvaša se pjesma toči\nu vinski ritam bukova.\n\nJedinstvo vaše duše\ni vaša medna značenja\nvedre i blaže tmuše\nsvih naših naoblačenja."
  },
  {
    "id": "992",
    "title": "Međ mojim ognjem i tvojim profilom",
    "author": "Tin Ujević",
    "content": "Iz tvoga doma zijaju ovamo\nledena stakla sa nepovjerenjem,\na moje oči okrenute tamo\npilje sa željom, stravom, nestrpljenjem.\n\nSad poznam čamu neke stare kiše\ni ravnodušni očaj šturih kuća;\nNo ova glava plamsa jošte više\ni huđe praska ova krvca vruća.\n\nKakav su bezdan ova dva tri metra\ndo tvoga lica što je nježnom svilom!\nVaj, teče kobni razmak jednog vjetra\nmeđ mojim ognjem i tvojim profilom.\n\nDa mi je mudro ostati na miru\nbez želje tvojih cjelova i noći!\nNe bih se bojo propasti u viru,\npo kojem treba, ko po glavnji, proći!"
  },
  {
    "id": "993",
    "title": "Meni bez mene",
    "author": "Tin Ujević",
    "content": "Ure od smole cure besmisleno,\nsumorni čovjek snatri bestjelesno,\nsutonska strast se boji bezimeno,\na ljubav jeca, jeca bespredmetno;\n\nI sve je danas prazno beskonačno,\na vjetar duva, duva bezutješno\nna gole duše koje neprestano\ništu i grle beznadno, beskrajno."
  },
  {
    "id": "994",
    "title": "Miris ljepote",
    "author": "Tin Ujević",
    "content": "Miris ljepote strtrji u toj kosi,\nnjene su usne pune, slatke varke,\nnjene su ruke drhtave i žarke,\nponor i plamen usred oka nosi.\n\nKo hladna mana misao me rosi\nna njezin pokret, a ko igra barke\nsjećanje na te pune zjene jarke\nkojima struje iskre i zanosi.\n\nMrzim te oči mračne i duboke,\nkunem te noge pred kojima padam,\ni altar tijela gdje u prahu ležim;\n\nBožanska ženo, unuko visoke\npramajke Eve, pred tobom sam Adam,\ni jer te volim, ja od tebe bježim."
  },
  {
    "id": "995",
    "title": "Mrtva domovina",
    "author": "Tin Ujević",
    "content": "Kroz noći bez sna, kroz sne o vampirima\nmrtve duše lete dernim mirima.\nTu prošlost doma vide: ko na liri\nda netko ljubav priča kavalirima\ns deklicama, priču o turnirima\ni gdje su pali kršni grenadiri.\n\nA mjesečina sja nad manastirima\npodornim, i srce u psaltirima\nda nađe melem hoće, što ga širi\ns nebesa plavi vrač. Zar u klavirima\nplaču mrtve note? Zar leptirima\nna krilima crn uzdah groba piri?\n\nTo plače kraj i plače tužno morje\npod mjesečevim sanjama, pod zlatima,\ndvorovima vilinskim pred vratima,\ngdje začarano sniva kraljsko dvorje\n\nSa snom junaka, sa dragim Penatima\nu krilu borja gdje ga skrilo gorje:\no otaca pusto šamatorje,\ndaj san još nama, posljednjim Hrvatima!"
  },
  {
    "id": "996",
    "title": "Mrtvo zvono",
    "author": "Tin Ujević",
    "content": "U ovoj gužvi, ovoj stisci\nbez oca i bez učitelja\nbio sam sam, a moji vrisci,\nsvi, nose pečat mojih želja.\n\nI svakim slikom, svakim zvukom\ndio sam svoje duše dao,\ni strijeljao sam lakim lukom,\ni gađao sam gdje sam znao.\n\nIzgarah dati nešto Novo,\na bog moj bio moj je Bedem;\nI duh je kriv, i svijetlo Slovo,\nako tek drač i korov jedem.\n\nNajgore tek je u toj stvari\nšto evo vidim, monotono:\numro Duh je — onaj Stari\n— i ja sam danas mrtvo Zvono."
  },
  {
    "id": "997",
    "title": "Noćni cvrčak",
    "author": "Tin Ujević",
    "content": "Kada lijeno noću umoran pijanac\npolaganim hodom dotetura kući,\ncijeli kraj se čini skamenjen pospanac,\na jedan jedini glas mu priječi ući.\n\nZaustavlja korak da bi čuo zvuke,\nusred zelenila revno cvrčak cvrči;\nsamac, pjan od sunca, usred tihe luke\nlijeće i u letu mamnu dušu grči.\n\nU tom zvučnom glasu bruje uspomene:\nna poljane puste zaparena juga.\nGlasni noćni pjesnik oživljuje mene\nriječju: \"Ne znam što je radost, što je tuga.\"\n\nSamac zvučno zbori posred srca noći,\nuskrsnut će slava svih oganja Grčke.\nStariji od mene, a još neće proći,\njer u njemu, kroza nj slušam sve, sve cvrčke.\n\nO ta stabla puna nada obećanja.\nTe zelene grane razgranalih nada\nnude nam svježinu, klupko misli, sanja,\ni pružaju zbiljski veo meka hlada.\n\nOna su i njemu dala utočište.\nBolje nego ura, bilježi tišinu\nsvakog časa, budna duša koja ište:\non će jazu noći izmjerit dubinu.\n\nNe, još ne usnimo. Duh k snu oklijeva,\noklijeva i k radu, neharnom i mučnom,\njer taj cvrčak tečno, sav zanesen, pjeva,\njedini glas noći u tom kraju bučnom.\n\nI u jazu noći on je znamen sunca,\nžarom okoline vrelih suncokreta.\nI buk opojnosti bujan polet bunca:\nbiti će pjevača, sve dok bude svijeta."
  },
  {
    "id": "998",
    "title": "Notturno",
    "author": "Tin Ujević",
    "content": "Noćas se moje čelo žari,\nnoćas se moje vjeđe pote;\ni moje misli san ozari,\numrijet ću noćas od ljepote.\n\nDuša je strašna u dubini,\nona je zublja u dnu noći;\nplačimo, plačimo u tišini,\numrimo, umrimo u samoći."
  },
  {
    "id": "999",
    "title": "Odlazak",
    "author": "Tin Ujević",
    "content": "U slutnji, u čežnji daljine, daljine;\nU srcu, u dahu planine, planine.\n\nMalena mjesta srca moga,\nspomenak Brača, Imotskoga.\n\nI blijesak slavna šestopera,\ni miris (miris) kalopera.\n\nTamo, tamo da putujem,\ntamo, tamo da tugujem;\n\nDa čujem one stare basne,\nda mlijeko plave bajke sasnem;\n\nDa više ne znam sebe sama,\nni dima bola u maglama."
  },
  {
    "id": "1000",
    "title": "Okrutno sunce",
    "author": "Tin Ujević",
    "content": "Sunce je žarko veliko oko,\ndalje od više dohvata koplja.\nOno je povrh žutoga snoplja\nvisoko,\nvisoko...\n\nAli svak jednako njega ne vidi.\nMene žeže u mozgu, u glavi.\nMnogo se sunce tlapi i previdi.\nOno me u meni stravi\nkao sjajna rupa što u grud se savi.\nJa vidim sunca u vodi, na travi;\nJa sanjam mnoga sunca na javi.\n\nNe mogu ga ubiti praćom,\nsunce s njegovom braćom.\nNe mogu ga vući u mreži.\nNe mogu ga iscrpsti iz mlake.\nA ima sunca u vlage svake,\nu staklu, u ogledalu leži.\n\nPotajno sunce svaki je alem,\nsuze su sunčev debeli kalem.\nOno je sašlo u duboku školjku,\nono sja u dnu kristala i ruda,\nblista u hladu špilja i duda,\nsunce je ispeklo debelu boljku.\n\nZa me je šaren plašt svjetla i sjene,\ni igra pikanja što žegu zjene,\nza me je sanja očne mrene.\n\nZa me je sunce u pijanoj mašti,\nte se u zraku paluca i lašti,\nza me je sunce u obmanskoj bašti,\ni s velikim suncem mi smo tašti;\nono prašti.\n\nGledam ga kroz prste, ispod ruke,\ngledam ga žmirke i s dosta muke.\nSunce je silno svemirsko oko,\na ja sam tanka optička leća\ns bistrim žarištem u moru cvijeća,\na ja sam providno more duboko,\nduboko..."
  },
  {
    "id": "1001",
    "title": "Oproštaj",
    "author": "Tin Ujević",
    "content": "Ovdi usrid luke naša mlada plavca\nuzdvigla je jidra voljna, smina i nova.\nI hoteća pojti putom svojeg plova\ngre prez kog vojvode al zakonodavca.\n\nBudi da smo virni krivovirna pravca,\nništar manje čtîmo (koko i zemlja ova),\nKî va versih libar množ harvacki skova -\nMarulića Marka, splitskog začinjavca.\n\nU lipom jaziku, gdi \"ča\" slaje zvoni,\nmi dobročasimo garb slovućeg greba\nI tokoj ti napis dijački i stari.\n\nZbogom, o Marule! Pojti ćemo, poni\nžaju imimo velu sunčenoga neba:\nKorugva nam ćuhta; Gremo, mi puntari!"
  },
  {
    "id": "1002",
    "title": "Osmjejak svaki ljuto plane",
    "author": "Tin Ujević",
    "content": "Osmjejak svaki ljuto plane,\na svaka riječ je kao puška\nu naše grudi rastrgane,\nu naše srce bez oduška.\n\nSnivamo zelen mir livada\ni dim ognjišta u plaveti\ni bujno zrnje vinograda\ni zrelu tugu mora, ljeti.\n\nPlačemo žubor gorskih vrela,\ni mahovinu u zabiti,\nkad poslije svrhe tužnih djela\nčeznemo čiste suze liti.\n\nNo nigdje kraja našem bolu\nu bugarenju i uzdahu,\nnemir je sličan alkoholu,\na oganj, oganj u mom dahu.\n\nOsmjejak svaki ljuto plane,\na svaka riječ je kano puška,\nu naše suze rastrgane,\nu naše srce bez oduška."
  },
  {
    "id": "1003",
    "title": "Ove su riječi crne od dubine",
    "author": "Tin Ujević",
    "content": "Ove su riječi crne od dubine,\nove su pjesme zrele i bez buke,\none su, tako, šiknule iz tmine\ni sada streme ko pružene ruke..\n\nNisam li pjesnik, ja sam barem patnik,\ni katkad su mi drage moje rane,\njer svaki jecaj postati će zlatnik,\na moje suze dati će đerdane..\n\nNo one samo imati će cijenu\nako ih jednom, u perli i zlatu\nkolajnu vidim slavno obješenu,\nljubljeno dijete, baš o tvome vratu.."
  },
  {
    "id": "1004",
    "title": "Pobratimstvo lica u svemiru",
    "author": "Tin Ujević",
    "content": "Ne boj se, nisi sam! Ima i drugih nego ti\nkoji nepoznati od tebe žive tvojim životom.\nI ono sve što ti bje, ču i što sni\ngori u njima istim žarom, ljepotom i čistotom.\n\nNe gordi se!\nTvoje misli nisu samo tvoje!\nOne u drugima žive.\nMi smo svi prešli iste putove u mraku,\nmi smo svi jednako lutali u znaku\ntraženja, i svima jednako se dive.\n\nSa svakim nešto dijeliš, i više vas ste isti.\nI pamti da je tako od prastarih vremena.\nI svi se ponavljamo, i veliki i čisti,\nkao djeca što ne znaju još ni svojih imena.\n\nI snagu nam, i grijehe drugi s nama dijele.\nI sni su naši sami iz zajedničkog vrela.\nI hrana nam je duše iz naše opće zdjele,\ni sebični je pečat jedan nasred čela.\n\nStojimo čovjek protiv čovjeka, u znanju\nda svi smo bolji, međusobni, svi skupa tmuša,\na naša krv, i poraz svih, u klanju,\nopet je samo jedna historija duša.\n\nStrašno je ovo reći u uho oholosti,\nno vrlo srećno za očajničku sreću,\nda svi smo isti u zloći i radosti,\ni da nam breme kobi počiva na pleću.\n\nJa sam u nekom tamo neznancu, i na zvijezdi\ndalekoj, raspreden, a ovdje u jednoj niti,\nu cvijetu ugaslom, razbit u svijetu što jezdi,\npa kad ću ipak biti tamo u mojoj biti?\n\nJa sam ipak ja, svojeglav\ni onda kad me nema,\nja sam šiljak s vrha\nžrtvovan u masi;\nO vasiono!\nJa živim i umirem u svjema;\nJa bezimeno ustrajem u braći."
  },
  {
    "id": "1005",
    "title": "Pod gluvim batom noćna dažda",
    "author": "Tin Ujević",
    "content": "Pod gluvim batom noćna dažda\nsa beskonačnim odjecima\nu mome srcu vlada zima\ni njena ljut i njena vražda.\n\nNa cesti žarke nade kisnu\ndok se ja grčim u krevetu;\nI svi bi snovi da mi vrisnu\nSvetomu Sutra, momu Ljetu;\n\nA usred sijera, štura pakla,\ngle — moje srce od kristala\nzvuči ko tanka zvonka stakla\nna koje kiša zakucala;\n\nPa ako kiša prozor trese,\nskoro će, strepim, zrno tuče,\nda u komade porazne se\nstaklo i srce što zla muče."
  },
  {
    "id": "1006",
    "title": "Puca, u ognju, naša glava",
    "author": "Tin Ujević",
    "content": "Puca, u ognju, naša glava,\na oči tonu snu i stravi;\nJer nama treba iskustava,\ni ne marimo biti zdravi.\n\nPogledi moru i pučini\ntrnu od strave i užasa;\nA što nas žeže u dubini,\nvi ste, o polja zlatoklasa;\n\nVi ste, o mili đulistani,\ni čisto sunce rujna žara,\ni svi tapeti izbrisani\nkuda korača Slatka Sara.\n\nNo više svega, naše more,\ni naše gore i planine,\ni ružičaste vedre zore\nbez mutna dažda i vjetrine."
  },
  {
    "id": "1007",
    "title": "Stupaj sa svojim mrakom",
    "author": "Tin Ujević",
    "content": "Stupaj sa svojim mrakom\nkroz propast horizonta;\nSa tajnom i oblakom\nod fronta, pa do fronta.\n\nStupaj sa svojom tmušom\nkroz ponoć cijele zemlje;\nPjevaj sa svojom dušom\ngdje god se spava i drijemlje.\n\nDosta je laži! Što mi treba\nto nije mnogo, dobri Bože,\ni toliko se dati može;\ntek ljubav žene, vidik neba.\n\nI ništa drugo. Ništa veće.\nDa je u tebe dobre volje,\nmeni bi bilo čisto bolje\ni — čisto ravan put do sreće."
  },
  {
    "id": "1008",
    "title": "Svakidašnja jadikovka",
    "author": "Tin Ujević",
    "content": "Kako je teško biti slab,\nkako je teško biti sam,\ni biti star, a biti mlad!\n\nI biti slab, i nemoćan,\ni sam bez igdje ikoga,\ni nemiran, i očajan.\n\nI gaziti po cestama,\ni biti gažen u blatu,\nbez sjaja zvijezde na nebu.\n\nBez sjaja zvijezde udesa,\nšto sijaše nad kolijevkom,\nsa dugama i varkama.\n\n- O Bože, Bože, sjeti se\nsvih obećanja blistavih,\nšto si ih meni zadao.\n\nO Bože, Bože, sjeti se\ni ljubavi, i pobjede,\ni lovora, i darova.\n\nI znaj da Sin tvoj putuje\ndolinom svijeta turobnom\npo trnju i po kamenju,\nod nemila do nedraga,\ni noge su mu krvave,\ni srce mu je ranjeno.\nI kosti su mu umorne,\ni duša mu je žalosna,\ni on je sam i zapušten.\nI nema sestre ni brata,\ni nema oca ni majke,\ni nema drage ni druga.\nI nema nigdje nikoga\ndo igle drača u srcu\ni plamena na rukama.\n\nI sam i samcat putuje\npod zatvorenom plaveti,\npred zamračenom pučinom,\ni komu da se potuži?\n\nTa njega niko ne sluša,\nni braća koja lutaju.\nO, Bože, žeže tvoja riječ\ni tijesno joj je u grlu,\ni željna je da zavapi.\n\nTa besjeda je lomača\ni dužan sam je viknuti,\nili ću glavnjom planuti.\n\nPa nek sam krijes na brdima,\npa nek sam dah u plamenu,\nkad nisam krik sa krovova!\n\nO Bože, tek da dovrši\npečalno ovo lutanje\npod svodom koji ne čuje.\n\nJer meni treba moćna riječ,\njer meni treba odgovor,\ni ljubav, ili sveta smrt.\n\nGorak je vijenac pelina,\nmračan je kalež otrova,\nja vapim žarki ilinštak.\n\nJer mi je mučno biti slab,\njer mi je mučno biti sam\n(kada bih mogo biti jak,\nkada bih mogo biti drag)\nno mučno je, najmučnije\nbiti već star, a tako mlad!"
  },
  {
    "id": "1009",
    "title": "Svjetlosti moje vjere",
    "author": "Tin Ujević",
    "content": "Svjetlosti moje vjere, tugo tuge,\nkaži mi stazu žutim perivojem\ni daj da grlim braću, plačidruge,\ni da plačem, da plačem po svojem;\n\nLjubavi moga bola, moga boga,\ndaj mi da gazim čvrstim stopalima\npo žetvi što je zlati žega mnoga,\npo vijencima, po snima propalima.\n\nNikada više neću sresti one\nblažene oči sanjarskih badema,\nni rajski osmijeh plašljive Madone,\nni krotko čelo, mudra usta nijema;\n\nbogzna na kojoj zaprašenoj cesti\nizgubio sam sjenku svoga duha;\nI nikad više, nikad neću sresti\nusne nježnosti pravcem moga uha.\n\nI ako oblak udre gustom krupom,\na kruta java stegne strogim gvožđem,\ndaj mi, o Višnji, šumski hlad sa klupom\ni vinograde sa dozrelim grožđem."
  },
  {
    "id": "1010",
    "title": "Što šapće vodoskok",
    "author": "Tin Ujević",
    "content": "I\nUveče kada po basenu\nne voze više ljuske djeca,\nvodoskok svoju pjesmu snenu\nponovno s bolnim šumom jeca.\n\nIz starog parka rijetki ljudi\nodlaze tiho: neće noću\nčovjek da budnom nogom budi\nsan kipa, sjenu i samoću.\n\nA tada romon vodoskoka\nu oblaku od bijela praha\nispuni suzom oba oka\nšetača koji nema daha.\n\nI sanjar čuvši u tišini\nturobne riječi bolnog mlaza\nkrije ih duši u dubini:\njer to je Tajna što mu kaza.\n\nII\nA jutrom drag i draga slute\nmagleni odraz svoj u vodi,\npa premda njine usne šute,\noči im kažu da im godi.\n\nVodoskok voli polutame\nkada se ljubav parkom šeće\ni kad u dvoje vidi same\ndragane, i u kiti cvijeće.\n\nLjubavni par ga dugo sluša.\nZnači: i za njih riječ imade\nzamamnu koja srca kuša\ni budi za dan nove nade.\n\nDa li razumije srce sneno\nriječ perle što se mlazom skliže?\nMeni se čini. Jer se - eno -\nodjednom dragi stisli bliže."
  },
  {
    "id": "1011",
    "title": "Tvoja se ljubav čini violinom",
    "author": "Tin Ujević",
    "content": "Je l' ikad čovjek omamljen vinom\nil kadom ruže crvene i strasne,\ni bol, i razum umio da zgasne\nko ja moj jaz sa tvoga bića krinom?\n\nTvoja se ljubav čini violinom\nsa četri žice, bezdnom pjesme jasne;\nMisli ti plave, nevine i krasne,\nmiomirisnim i čednim čeminom.\n\nOd tvoje duše nebo počima,\na zvijezdu duha i veselje sjaja\nko simbol nosiš u tim očima.\n\nSa iskrom sunca i bokorom raja\nti čarno vladaš našim noćima\nbez dara usne ili zagrljaja."
  },
  {
    "id": "1012",
    "title": "U ovom mraku mirisavu",
    "author": "Tin Ujević",
    "content": "U ovom mraku mirisavu\nslušajmo kako ječe živci;\nI sjećaju na ljutu travu,\na našem grču jesu krivci.\n\nU ovom muku punom boga\nzalazi rujna epopeja;\nNutrašnja kavga i nesloga\notkriva zelen niz aleja.\n\nUmire naša lijepa tuga,\ntuga od svile i baršuna;\nVarava kao rosna duga,\nzlatna i plava kao Luna.\n\nU ovom mraku mirisavu\nslušajmo kako ječe živci;\ni sjećaju na ljutu travu,\na našem grču jesu krivci."
  },
  {
    "id": "1013",
    "title": "U svili skuta šuštavoj Superna",
    "author": "Tin Ujević",
    "content": "U svili skuta šuštavoj Superna\npronosi zvijezdu brojnih lažnih sreća;\nna čista jutra njen nas pogled sjeća,\na milost sipa mala ruka smjerna.\n\nTananih kosa žutost neizmjerna\nko zrelo žito struji preko pleća.\nZadah je sjete melem zadnjih svijeća,\na riječ i pokret svima pričest vjerna.\n\n— Sa sjajna trona među bogovima\nu moje misli kad je sišla Donna,\nbila je kano zvučan pozdrav zvona\n\nvlažnim pod zemljom tamničarskim tlima.\nI slutnjom srca otkrila mi ona\nsutone svijeta i podneve rima."
  },
  {
    "id": "1014",
    "title": "Vasionac",
    "author": "Tin Ujević",
    "content": "Sto glasova iz stotine grla,\niz dubina stostruke mi svijesti,\ngrmi, kliče: Još me nije strla\nteška žalost zatajanih vijesti.\n\nSto pjesama iz sto mojih vrela,\niz dubljine stostruke mi vode,\nšiknu, viknu: Nije me raspela\nzarobljena boginja slobode.\n\nKliče, vapi duša mnogim umom,\nbuni se u grudi srce šire.\nDokle hodam pogaženim humom,\nuskrsnut ću Asir i Misire.\n\nStruje misli kao vir zelenca.\nPomiče se moja mrtva snaga.\nSebe motrim usred svoga zdenca,\nuspravljam se usred sarkofaga.\n\nUske su mi ove male zemlje.\nKratke su mi moje bijele ruke.\nGorke su mi ove suhe žemlje.\nJa bih mogo, Svjetlo, u hajduke.\n\nKroz ocean neba ja sam ronac\ni u mrežu lovim mliječne staze,\nMjesečić i Sunčić, Vasionac.\nMene pravo samo zvijezde paze.\n\nBorci viču: Konja! A mornari: Jedra!\nA ja, opit glasom pomorkinja vila,\nžudim samo plavet, Vasiona Njedra,\ni ja vičem: Krila! Krila! Krila!\nKrila!"
  },
  {
    "id": "1015",
    "title": "Visoki jablani",
    "author": "Tin Ujević",
    "content": "Oni imaju visoka čela, vijorne kose, široke grudi;\nOd gromora njina glasa šuma i more se budi,\na kada rukom mahnu, obzori svijeta se šire\ni bune, i prodiru u vis, u etire.\n\nAli, za svoju snagu oni su zahvalni patnji,\nbijedi, sužanjstvu, gladi i njinoj crnoj pratnji.\nOni imaju snagu vjere što živi u smaku\ni vrelo svjetlosti što tinja u mraku\ni sunce u oblaku...\n\nOni imaju polet orlova, srčanih zračnih ptica,\noni poznaju pjesmu naših najdubljih žica,\nza svijet u slobodi. za svijet u ljepoti,\nljudi svojih djela, djeca svojih ruku,\nrođena u plaču, sazrela u muku.\n\nNjina muška desna neprestano zida\ndvore čovječanstva. Dom Prometeida!\nI gdje tinja savjest, kao iskra sveta\noko njih se kupi orijaška četa\nza slobodu prava.\n\nAli u samoći njihova je glava\nispravna i čista povrh mračne rulje\ngdje ih ne razumiju glupani i hulje,\nkao vršak divnih, zelenih jablana,\nrežući do munje vedri obzor dana.\n\nTako, uistinu, do njih vode puti,\ngdje se pojas rijeke u dolini sluti,\ngdje se sitno cvijeće plavi, ruji, žuti;\nNagnuti u ponor, nebeskoga svoda\ndok crvena jesen drumovima hoda.\n\nMi stupamo bijelim dolom u tišini,\noni, sami, gordi, dršću u visini,\nmuče žednu zjenu ili revnu opnu;\nŠto ne mogu, što ne mogu da nas u vis popnu.\n\nPovrh njina vrška gdje se pjesme gnijezde\nsamo vile lete, ili bure jezde;\nA nad njima sunca; samo zvijezde, zvijezde!"
  },
  {
    "id": "1016",
    "title": "Vječni prsten",
    "author": "Tin Ujević",
    "content": "Sve će ove stvari jošte jednom doći\nkao što su bile i kako su prošle,\ni ti crni dani, i te plave noći,\ni ljubavi , čedne, strasne, dobrodošle;\n\nJednom tamo poslije hiljada, hiljada\ni hiljada ljeta opet ćemo naći\nista svježa čula, ista srca mlada,\ni taj nježni osmijeh, blagi i domaći.\n\nTada opet jednom nad svladanim grobom\nmotrit ćemo svemir novim osvjetljenjem.\nVladat ćemo opet svojim rosnim sobom,\ni ljubavnim plačem i požarnim htijenjem;\n\nSamo ipak neće tada, nadajmo se,\nda nas jošte taru ove brige ružne,\ni da polet u vis događaji kose\ni plamen za ženom naše usne kužne.\n\nPa da barem tada, za tisuć tisuća\ni tisuću ljeta, i još mnogo veće,\nprimimo na naša srca uzdišuća,\nkao nikad poslije, jedan uzduh sreće."
  },
  {
    "id": "1017",
    "title": "Vrućica od žene",
    "author": "Tin Ujević",
    "content": "Jer je u visini misli ponižena,\nja bih htio njeno zlo da mi je tuđe;\nAli slabo tijelo, okaljano suđe,\nkrvav demon želje, opsjela je Žena.\n\nSrce mre u strasti, grijehom plamti zjena,\nod ploti mi nema pakao što luđe.\nSan je spola dosta da mi bijesno uđe\nu sva uda ludost i na usta pjena.\n\nKipi mi krvi putena bjesnoća,\nznoj pohote bije s užarena čela,\nsve su misli pijanstvo, neba vrela hula,\n\nI, dok bludno žeđam zabranjena voća,\nizgara u grču lomača mog tijela,\nzapaljena divljim ilinštakom čula."
  },
  {
    "id": "1018",
    "title": "Za novim vidicima",
    "author": "Tin Ujević",
    "content": "Ah, tijesan mi je, tijesan grada kut,\njer duša želi vidjet slike nove\ni želi vidjet oživljene snove\ni nove želi, snažne pjesme čut.\n\nNa velik, širok svijeta čeznem put\npod vedrim nebom kojim sanje plove,\njer mene mami dalj, i k sebi zove\nna horizontu plava neba skut.\n\nO, tamo, tamo, gdje je svijetu kraj,\ngdje svjež je zrak i sunce slobodno je,\ngdje duh i srce sile se ne boje —\n\nO, tamo hajdmo, u zemaljski raj.\nO pjesme, čežnje! Vi ste duši hrana\ni radost jeste, premda bol i rana!"
  },
  {
    "id": "1019",
    "title": "Zbogom",
    "author": "Tin Ujević",
    "content": "Hoće li iko kad da shvati\nzašto se Bogu tako jadam?\nOd mesa moja duša pati,\nzbog jedne žene ja propadam.\n\nMjesto da ostah u svom staklu,\nizađoh na svijet mlad i zelen;\na sad mi resi u tom paklu\nnevinu glavu trn i pelen.\n\nZa suzom suza žudi teći,\ni tugu tješim tužnim slogom;\na sva je Nada: jednom reći\nživotu, svijetu, nadi - zbogom"
  },
  {
    "id": "1020",
    "title": "Živeti vredi zbog bljeska ljepote",
    "author": "Tin Ujević",
    "content": "Znaš da mi čežnja u čekanju sniva\nda kroz jaz strave crni šaptač šapne;\nTi pojmiš gordost kada volja zapne\ni razum gdje se prepast svijeta sliva.\n\nPonos je zora moći, divna Diva,\non što plač priječi da u suzu kapne;\nNek carsku dušu rulja na krst sapne,\nodati neće tajne koje skriva.\n\nŽivjeti vrijedi zbog bljeska ljepote,\npa da nam borba svaku raskoš ote,\nni nisko rugo niti laska pasja\n\nOkaljat neće tvoje suho zlato,\nni ukrasti nam, blago bogodato,\nsuton što osmijeh lica tvog obasja."
  },
  {
    "id": "1021",
    "title": "Bdiš mi u bori između veđa",
    "author": "Vasko Popa",
    "content": "Bdiš mi u bori između veđa\nČekaš da se razdani\nNa mome licu\n\nVoštana noć\nTek je dogorela\nDo nokata praskozorja\n\nCrne opeke\nVeć su popločale\nCeo nebeski svod"
  },
  {
    "id": "1022",
    "title": "Belutak",
    "author": "Vasko Popa",
    "content": "Bez glave bez udova\njavlja se\nuzbudljivim damarom slučaja,\nmiče se\nbestidnim hodom vremena,\nsve drži\nu svom strasnom\nunutrašnjem zagrljaju.\n\nBeo gladak nedužan trup\nsmeši se obrvom meseca."
  },
  {
    "id": "1023",
    "title": "Bez tvojih pogleda",
    "author": "Vasko Popa",
    "content": "Bez tvojih pogleda reka sam\nkoju su napustile obale.\n\nVetar me za ruku vodi,\ntvoje ruke odsekao je suton,\nbele ulice preda mnom beže.\n\nI prsti se klone moga čela\nna kome se svet zapalio.\n\nReči su mi u travu zarasle,\ntišina ti je raznela glas,\nstvari mi siva leđa okreću.\n\nPo tami moga tela\nopaka svetlost šestari."
  },
  {
    "id": "1024",
    "title": "Daleko u nama",
    "author": "Vasko Popa",
    "content": "Ovo su ti usne\nkoje vraćam\ntvome vratu.\n\nOvo mi je mesečina\nkoju skidam\nsa ramena tvojih.\n\nIzgubili smo se\nu nepreglednim šumama\nnašeg sastanka.\n\nU dlanovima mojim\nzalaze i sviću\njabučice tvoje.\n\nU grlu tvome\npale se i gase\nzvezde moje plahe.\n\nPronašli smo se\nna zlatnoj visoravni\ndaleko u nama."
  },
  {
    "id": "1025",
    "title": "Dižemo ruke",
    "author": "Vasko Popa",
    "content": "Dižemo ruke\nulica se u nebo penje,\nobaramo poglede\nkrovovi u zemlju silaze.\n\nIz svakog bola\nkoji ne spominjemo\npo jedan kesten izraste\ni ostaje tajanstven za nama.\n\nIz svake nade\nkoju gajimo\npo jedna zvezda nikne\ni odmiče nedostižna pred nama.\n\nČuješ li metak\nkoji nam oko glave obleće?\nČuješ li metak\nkoji nam poljubac vreba?"
  },
  {
    "id": "1026",
    "title": "Dva smo lista novina",
    "author": "Vasko Popa",
    "content": "Kuće su izvrnule\nGorke džepove soba\nDa ih vihor pretraži\n\nDuž naših rebara\nUlične svetiljke\nSvlače haljine krvave\n\nDva smo lista novina\nSurovo zalepljena\nNa ranu večeri\n\nZapaljene ptice\nIz obrva mojih\nNa ključnjače su ti pale"
  },
  {
    "id": "1027",
    "title": "Gde si",
    "author": "Vasko Popa",
    "content": "Idem\nOd jedne ruke do druge\nGde si\n\nZagrlio bih te\nGrlim tvoju odsutnost\nPoljubio bih ti glas\nČujem smeh daljina\nUsne mi lice rastrgle\n\nIz presahlih dlanova\nBlistava mi se pojavi\nHteo bih da te vidim\nPa oči zaklapam\n\nIdem\nOd jedne slepoočnice do druge\nGde si"
  },
  {
    "id": "1028",
    "title": "Gradovima tvog ćutanja lutam",
    "author": "Vasko Popa",
    "content": "Dan ti bogat u naručju\nNosim\n\nMlade jele duž pogleda\nSadim\n\nGradovima tvog ćutanja\nLutam\n\nRosu ti sa trepavica\nBerem\n\nNoć vitku ti preko pasa\nLomim\n\nBrižne zore sa krovova\nZovem"
  },
  {
    "id": "1029",
    "title": "Gvozdena jabuka",
    "author": "Vasko Popa",
    "content": "Gde mi je mir\nneprobojni mir\n\nGvozdena jabuka\nteme mi je stablom probila\nglođem ga\nvilice sam oglodao\n\nLišćem me okovala\nbrstim ga\nusne sam obrstio\n\nPlodovima me usijanim tovi\ntočim ih\nmozak sam rastočio\n\nGde mi je mir\ngvozdenoj jabuci da bude\nprva rđa i poslednja jesen"
  },
  {
    "id": "1030",
    "title": "Iz tvojih dlanova",
    "author": "Vasko Popa",
    "content": "Iz tvojih dlanova\nPiju živu vodu ptice\n\nPlave i smeđe ptice\nKoje nam iz očiju izleću\nKad nadaleko nema nijednog lovca\n\nTvoji dlanovi obasjavaju\nNaše dve zamišljene grudve zemlje\nKad sunce kasni"
  },
  {
    "id": "1031",
    "title": "Karanfili sa usana",
    "author": "Vasko Popa",
    "content": "Kako dugmadima ovim\nTučanim da gledamo\n\nSmeje nam se tama\nKosama nas bičuje\n\nKako jezikom ovim\nPapirnatim da govorimo\n\nReči nam ga suvog\nPod nepcima zapale\n\nKako sa telom ovim\nOd živog peska da opstanemo\n\nRazularene kašike\nOdnose nam zrno po zrno\n\nKako drvenim rukama ovim\nLišenim lišća da se grlimo\n\nGinu nam karanfili sa usana\nGinu nam u vrelome pesku"
  },
  {
    "id": "1032",
    "title": "Klina",
    "author": "Vasko Popa",
    "content": "Jedan bude klin drugi klešta\nOstali su majstori\n\nKlešta dohvate klin za glavu\nZubima ga rukama ga dohvate\nI vuku ga vuku\nVade ga iz patosa\nObično mu samo glavu otkinu\nTeško je izvaditi iz patosa klin\n\nMajstori onda kažu\nNe valjaju klešta\nRazvale im vilice polome im ruke\nI bace ih kroz prozor\n\nNeko drugi zatim bude klin\nNeko drugi klešta\nOstali su majstori"
  },
  {
    "id": "1033",
    "title": "Kosovo polje",
    "author": "Vasko Popa",
    "content": "Polje kao svako,\ndlan i po zelenila,\n\nMlad mesec kosi,\npšenicu selicu\ndva ukrštena sunčeva zraka\nslažu je u krstine.\n\nKos naglas čita\ntajna slova rasuta po polju,\n\nBožuri stasali do neba\nsluže četiri crna vetra\nsjedinjenom krvlju bojovnika.\n\nPolje kao nijedno\nnad njim nebo\npod njim nebo."
  },
  {
    "id": "1034",
    "title": "Maslačak",
    "author": "Vasko Popa",
    "content": "Na ivici pločnika,\nna kraju sveta,\nžuto oko samoće.\n\nSlepa stopala\nsabijaju mu vrat\nu kameni trbuh.\n\nPodzemni laktovi\nteraju mu korenje\nu crnicu neba.\n\nDignuta pseća noga\nruga mu se\nprekuvanim pljuskom.\n\nObraduje ga jedino\nbeskućni pogled šetača\nkoji mu u krunici prenoći.\n\nI tako\ndogoreva pikavac\nna donjoj usni nemoći\nna kraju sveta."
  },
  {
    "id": "1035",
    "title": "Među dlanovima",
    "author": "Vasko Popa",
    "content": "Među dlanovima\nGrejao sam ulicu\nKojom si se vratila\n\nGlas ti je po krovovima\nZaboravio belinu\n\nČasovi sa kojima sam samovao\nDižu se pred tobom\nSa snežnih stolica"
  },
  {
    "id": "1036",
    "title": "Mladost nam lista",
    "author": "Vasko Popa",
    "content": "Mladost nam lista\nZelena duž svojih ulica\n\nObrazi kuće sjaje se\nKada prođemo\n\nStopalima našim\nPločnici igraju karte\n\nZvezda smo iznenadna\nNa licu prolaznika\n\nJata iznenađenja\nHranimo sa dlana"
  },
  {
    "id": "1037",
    "title": "Na moje usne čekaš",
    "author": "Vasko Popa",
    "content": "Sijalicu dobru pališ\nU tuzi mojoj smeđoj\n\nLivadu mi prostireš\nNa grudima svojim\n\nGolubove okupljaš\nU radosti mojoj bele\n\nCigaretu mojih briga\nU srcu svome gasiš\n\nU grozdu tamjanike\nNa moje usne čekaš"
  },
  {
    "id": "1038",
    "title": "Na raskrsnicama",
    "author": "Vasko Popa",
    "content": "Na raskrsnicama\nPodočnjaci dana\nSreću nam se modri\n\nAko okrenem glavu\nSunce će s grane pasti\n\nSahranila si osmehe\nU dlanovima mojim\nKako da ih oživim\n\nSenka mi je sve teža\nNeko joj vezuje krila\n\nOči otvaraš dobra\nSklanjaš me nemo\nNoć me iznenadna traži\n\nU dnu drvoreda\nPlatan cigaretu pali"
  },
  {
    "id": "1039",
    "title": "Na stolu",
    "author": "Vasko Popa",
    "content": "Stolnjak se širi\nU nedogled\n\nSablasna\nSenka čačkalice sledi\nKrvave tragove čaša\n\nSunce oblači koske\nU novo zlatno meso\n\nPegava\nSitost vere se\nUz vratolomne mrve\n\nKrunice dremeža\nbelu su koru probile"
  },
  {
    "id": "1040",
    "title": "Nad mirnim vodama",
    "author": "Vasko Popa",
    "content": "Nad mirnim vodama\nZubate oči lete\n\nOko nas modre usne\nNa granama lepršaju\n\nKrici udaraju o plavet\nI padaju na jastuke\n\nKuće nam se kriju\nIza uskih leđa\n\nŠake hvataju\nZa nejake oblake\n\nVene nam valjaju mutne\nPostelje i stolove\n\nIzlomljenih kostiju\nPodne na ruke nam palo\n\nI smrknulo se\n\nOtvorena raka na licu zemlje\nNa tvome na mome licu"
  },
  {
    "id": "1041",
    "title": "Naš dan je zelena jabuka",
    "author": "Vasko Popa",
    "content": "Naš dan je zelena jabuka\nNa dvoje presečena\n\nGledam te\nTi me ne vidiš\nIzmeđu nas je slepo sunce\n\nNa stepenicama\nZagrljaj naš rastrgnut\n\nZoveš me\nJa te ne čujem\nIzmeđu nas je gluhi vazduh\n\nPo izlozima\nUsne moje traže\nTvoj osmeh\n\nNa raskrsnici\nPoljubac naš pregažen\n\nRuku sam ti dao\nTi je ne osećaš\nPraznina te je zagrlila\n\nPo trgovima\nSuza tvoja traži\nMoje oči\n\nUveče se dan moj mrtav\nS mrtvim tvojim danom sastane\n\nSamo u snu\nIstim predelom hodamo"
  },
  {
    "id": "1042",
    "title": "Noćima nestaje tama",
    "author": "Vasko Popa",
    "content": "Noćima nestaje tama\n\nČelične grane hvataju\nProlaznike za ruke\n\nSamo nepoznati dimnjaci\nSlobodno hodaju ulicama\nProsečenim kroz našu nesanicu\n\nU olucima zvezde nam trule"
  },
  {
    "id": "1043",
    "title": "Očiju tvojih da nije",
    "author": "Vasko Popa",
    "content": "Očiju tvojih da nije\nNe bi bilo neba\nU slepom našem stanu.\n\nSmeha tvoga da nema\nZidovi ne bi nikad\nIz očiju nestajali.\n\nSlavuja tvojih da nije\nVrbe ne bi nikad\nNežne preko praga prešle.\n\nRuku tvojih da nije\nSunce ne bi nikad\nU snu našem prenoćilo."
  },
  {
    "id": "1044",
    "title": "Odjekivanje",
    "author": "Vasko Popa",
    "content": "Prazna soba stane da reži\nuvućem se u svoju kožu\n\nTavanica stane da skiči\nhitnem joj jednu kost\n\nUglovi stanu da kevću\ni njima hitnem po jednu kost\n\nPod stane da zavija\nhitnem i njemu jednu kost\n\nJedan zid stane da laje\ni njemu hitnem jednu kost\n\nI drugi i treći i četvrti zid\nstane da laje\nhitnem svakom po jednu kost\n\nPrazna soba stane da urla\ni sam prazan\nbez ijedne kosti\nu stostruki se odjek\nurlika pretvaram\n\nI odjekujem odjekujem\nodjekujem"
  },
  {
    "id": "1045",
    "title": "Odlazak",
    "author": "Vasko Popa",
    "content": "Nisam više tu \nS mesta se nisam pomerio\nAli tu više nisam\n\nNeka uđu\nNeka pregledaju neka pretraže\n\nVodenica u senci rebara\nZrelu prazninu melje\nOpušci jevtinih snova\nU pepeljari se dime\nNisam više tu\n\nPrivezan čamac njiše se\nNa crvenim talasima\nPar nedozrelih reči\nU oblačnom grlu visi\nNisam više tu\n\nS mesta se nisam pomerio\nAli sam već daleko\nTeško da će me stići"
  },
  {
    "id": "1046",
    "title": "Padni mi samo na pamet",
    "author": "Vasko Popa",
    "content": "Padni mi samo na pamet\nmisli moje obraz da ti izgrebu.\n\nIziđi samo preda me\noči da mi zalaju na tebe.\n\nSamo otvori usta\nćutanje moje da ti vilice razbije.\n\nSeti me samo na sebe\nsećanje moje da ti zemlju\npod stopalima raskopa.\n\nDotle je među nama došlo."
  },
  {
    "id": "1047",
    "title": "Pod očnim kapcima",
    "author": "Vasko Popa",
    "content": "Pod očnim kapcima\nSpavaju ti ljubičice\n\nPretvaram se sav u sunce\nNad tvojim ružnim snom\n\nOtvaraš mi širom\nSve prozore na čelu\n\nBerem za tebe bele\nLokvanje iz moje krvi\n\nDaješ zeleno lišće\nMome stablu od pepela"
  },
  {
    "id": "1048",
    "title": "Pogledi naši ludi",
    "author": "Vasko Popa",
    "content": "Otrovni zeleni\nČasovi marširaju\nPreko našeg čela\n\nPutujemo iz tela\nĆutanjem koje vuku\nPogledi naši ludi\n\nIzmeđu očnih kapaka\nStežem ti nagi pogled\nBol u njemu da zdrobim"
  },
  {
    "id": "1049",
    "title": "Poznanstvo",
    "author": "Vasko Popa",
    "content": "Ne zavodi me modri svode.\nNe igram.\nTi si svod žednih nepaca\nnad mojom glavom.\n\nTrako prostranstva\nne obavijaj mi se oko nogu,\nne zanosi me,\nti si budan jezik,\nsedmokraki jezik\npod mojim stopalima.\nNe idem.\n\nDisanje moje bezazleno,\ndisanje moje zadihano,\nne opijaj me,\nslutim dah zverke.\nNe igram.\n\nČujem poznati pseći udar,\nudar zuba o zube,\nosećam mrak čeljusti\nkoji mi oči otvara,\nvidim,\nvidim ne sanjam."
  },
  {
    "id": "1050",
    "title": "Pre igre",
    "author": "Vasko Popa",
    "content": "Zažmuri se na jedno oko,\nzaviri se u sebe u svaki ugao,\npogleda se da nema eksera, da nema lopova,\nda nema kukavičjih jaja.\n\nZažmuri se i na drugo oko,\nčučne se pa se skoči,\nskoči se visoko, visoko, visoko,\ndo navrh samog sebe.\n\nOdatle se padne svom težinom,\ndanima se pada duboko, duboko, duboko,\nna dno svoga ponora.\n\nKo se ne razbije u paramparčad\nko ostane čitav i čitav ustane\ntaj igra."
  },
  {
    "id": "1051",
    "title": "Putovanje",
    "author": "Vasko Popa",
    "content": "Putujem\nI drum takođe putuje\n\nDrum uzdahne\nDubokim tamnim uzdahom\nZa uzdisanje vremena nemam\nPutujem dalje\n\nNe spotičem se više\nO usnulo kamenje na drumu\nPutujem lakši\n\nNe zagovara me više\nBesposleni vetar\nKao da me ne primećuje\nPutujem brže\n\nMisli mi kažu da sam ostavio\nNeki krvav neki potmuo bol\nNa dnu ponora za sobom\n\nZa razmišljanje vremena nemam\nPutujem"
  },
  {
    "id": "1052",
    "title": "Razgovor",
    "author": "Vasko Popa",
    "content": "Zašto se propinješ\ni obale nežne napuštaš\nzašto krvi moja\n\nKuda da te pustim\nna sunce\n\nTi misliš poljubac sunca\nti pojma o tome nemaš\nponornice moja\n\nBoliš me\nodnosiš drvlje i kamenje\nšta ti je vrteško moja\n\nRazvalićeš mi beskrajni krug\nkoji još dozidali nismo\ncrveni zmaju moj\n\nTeci samo dalje\nda stopala te ne raznesu\nšto dalje možeš teci krvi moja"
  },
  {
    "id": "1053",
    "title": "Ruke tvoje plamsaju",
    "author": "Vasko Popa",
    "content": "Ruke tvoje plamsaju\nNa ognjištu usred mog lica\n\nRuke tvoje otvaraju mi dan\n\nRuke tvoje cvetaju\nU udaljenoj pustinji u meni\nGde još niko nije zakoračio\n\nRuke tvoje sanjaju u mojima\nsan svih ozvezdanih ruku na svetu"
  },
  {
    "id": "1054",
    "title": "Ruše se stubovi koji nebo drže",
    "author": "Vasko Popa",
    "content": "Ruše se stubovi koji nebo drže\n\nKlupa sa nama polako\nU prazno propada\n\nZar da dovek čamimo\nU kamenom ćutanju\n\nKroz oči kroz čelo\nReči će nam proKlijati\n\nRazbežali se dani\n\nZar da dovek čekamo sunce\nDa nam se kroz rebra zažuti\n\nSlušamo kako nam srca\nU grlu mrtvih stubova lupaju\n\nIstrčali smo iz grudi"
  },
  {
    "id": "1055",
    "title": "Sa tela sumrak svlačim",
    "author": "Vasko Popa",
    "content": "Sa tela sumrak svlačim,\ndan mi je našao lice,\nvetar kosu razveselio.\n\nPogled mi začuđen lista\nsenka iz sunca niče\nsvet na pragu srca stoji.\n\nOpet obroncima plavim\nu glas ti bistri silazim\npo našu čarobnu lampu."
  },
  {
    "id": "1056",
    "title": "Slobodan let",
    "author": "Vasko Popa",
    "content": "Pusti nas da odletimo\niz tvog dvora bez temelja,\n\nU zvezde sam vas kovao\npod svodom svoje lobanje,\nodletite ko vam brani.\n\nPusti nas da propadnemo\nsvaki nas let u dvor vraća.\n\nTu sam vas ptice čekao,\nodrežite sebi krila\nslobodan da vam bude let."
  },
  {
    "id": "1057",
    "title": "Svadbe",
    "author": "Vasko Popa",
    "content": "Svako svuče svoju kožu,\nsvako otkrije svoje sazvežđe,\nkoje noć nikad videlo nije.\n\nSvako svoju kožu kamenjem napuni,\nsvako sa njom zaigra\nobasjan sopstvenim zvezdama.\n\nKo do zore ne zastane,\nko ne trepne, ne tresne,\ntaj zaradi svoju kožu.\n\n(Ova se igra retko igra)"
  },
  {
    "id": "1058",
    "title": "Šator od dlanova",
    "author": "Vasko Popa",
    "content": "Evo to je to nepozvano\nStrano prisustvo evo ga\n\nJeza je na pučini čaja u šolji\nRđa što se hvata\nNa rubovima našega smeha\nZmija sklupčana u dnu ogledala\n\nDa li ću moći da te sklonim\nIz tvoga lica u moje\n\nEvo ga treća je senka\nU našoj izmišljenoj šetnji\nNeočekivani ponor\nIzmeđu naših reči\nKopita što tutnje\nPod svodovima naših nepaca\n\nDa li ću moći\nNa ovom nepočin-polju\nDa ti podignem šator\nOd svojih dlanova"
  },
  {
    "id": "1059",
    "title": "Šušte zelene rukavice",
    "author": "Vasko Popa",
    "content": "Šušte zelene rukavice\nNa granama drvoreda\n\nVeče nas pod pazuhom nosi\nPutem koji ne ostavlja trag\n\nKiša pada na kolena\nPred prozorima odbeglim\n\nDvorišta izlaze iz kapija\nI dugo gledaju za nama"
  },
  {
    "id": "1060",
    "title": "Teku nam hodnici mutni",
    "author": "Vasko Popa",
    "content": "Teku nam hodnici mutni\nSa trepavica niz lice\n\nLjutom usijanom žicom\nGnev nam porubljuje misli\n\nNakostrešene makaze\nOko golorukih reči\n\nOtrovna kiša večnosti\nPohlepno nas ujeda"
  },
  {
    "id": "1061",
    "title": "U jauku",
    "author": "Vasko Popa",
    "content": "Visoko je suknuo plamen\nIz provalije u mesu\n\nPod zemljom\nNemoćni lepet krila\nI slepo grebanje šapa\n\nNa zemlji ništa\n\nPod oblacima\nNejake lampice škrga\nI nemušto zapomaganje algi"
  },
  {
    "id": "1062",
    "title": "U osmehu",
    "author": "Vasko Popa",
    "content": "U uglu usana\npojavio se zlatni zrak\n\nTalasi sanjare\nU šipražju plamenova\n\nPlavooke daljine\nSavile se u klupče\n\nPodne mirno sazreva\nU samom srcu ponoći\n\nGromovi pitomi zuje\nNa vlatima tišine"
  },
  {
    "id": "1063",
    "title": "U ovoj noći bez jutra",
    "author": "Vasko Popa",
    "content": "U ovoj noći bez jutra\nKo je ta svetiljka sa ugla\n\nPogledom me tvojim obavija\nI prati do našeg oslepelog stana\nI svetli na pustim nasipima vena\n\nI ko je ta ptica\nNa napuklom nebu moga srca\nJedina ptica\n\nGlasom me tvojim k sebi zove\nJer ne ume bela\nna zemlju da sleti"
  },
  {
    "id": "1064",
    "title": "U pepeljari",
    "author": "Vasko Popa",
    "content": "Majušno sunce\nSa žutom kosom od duvana\nGasi se u pepeljari\n\nKrv jevtinog ruža doji\nMrtve trupce čikova\n\nObezglavljena drvca čeznu\nZa krunama od sumpora\n\nZelenci od pepela njište\nZaustavljeni u propnju\n\nOgromna ruka\nSa žarkim okom nasred dlana\nVreba na vidiku"
  },
  {
    "id": "1065",
    "title": "U praznoj sobi u kojoj sediš",
    "author": "Vasko Popa",
    "content": "Patos sam žut\nU praznoj sobi u kojoj sediš\nSamo da me tvoja senka uteši\n\nI stepenište sam drveno\nKojim iz sobe na ulicu silaziš\nSamo da se sa senkom tvojom poigram\n\nLišće sam suvo\nDuž ulica kojim prolaziš\nDa tvoju senku čujem\n\nI stena sam naga kraj druma\nKojim se udaljuješ\nDa me tvoja senka odene"
  },
  {
    "id": "1066",
    "title": "U uzdahu",
    "author": "Vasko Popa",
    "content": "Drumovima iz dubine duše\nDrumovima modrim\nKorov putuje\nDrumovi se gube\nIspod stopala\n\nUseve trudne\nRojevi eksera siluju\nNjive su nestale\nSa polja\n\nNevidljive usne\nZbrisale su polje\n\nProstor likuje\nZagledan\nU dlanove svoje glatke\nGlatke i sive"
  },
  {
    "id": "1067",
    "title": "U zenice ti ronim",
    "author": "Vasko Popa",
    "content": "U moru bih spavao,\nU zenice ti ronim.\n\nNa pločniku bih cvetao,\nU hodu ti leje crtam.\n\nNa nebu bih se budio\nU smehu tvom ležaj spremam.\n\nIgrao bih nevidljiv\nU srce ti se zatvaram.\n\nTišini bih te oteo,\nU pesmu te oblačim."
  },
  {
    "id": "1068",
    "title": "Ulice tvojih pogleda",
    "author": "Vasko Popa",
    "content": "Ulice tvojih pogleda\nNemaju kraja\n\nLaste iz tvojih zenica\nNa jug se sele\n\nSa jasika u grudima tvojim\nLišće ne opada\n\nNa nebu tvojih reči\nsunce ne zalazi"
  },
  {
    "id": "1069",
    "title": "Uznemirena šetaš",
    "author": "Vasko Popa",
    "content": "Uznemirena šetaš\nPodočnjacima mojim\n\nNa nevidljivoj rešeci\nPred usnama tvojim\nNage reči me zebu\n\nOtimamo trenutke\nOd bezobzirnih testera\n\nRuke se tvoje tužno\nU moje ulivaju\nVazduh je neprohodan"
  },
  {
    "id": "1070",
    "title": "Zavodnika",
    "author": "Vasko Popa",
    "content": "Jedan miluje nogu stolice\nsve dok se stolica ne pokrene\ni da mu nogom slatki znak.\n\nDrugi ljubi ključaonicu,\nljubi je, kako je samo ljubi\nsve dok mu ključaonica poljubac ne uzvrati.\n\nTreći stoji po strani,\nbulji u onu dvojicu\ni vrti glavom,\nvrti...\n\nSve dok mu glava ne otpadne."
  },
  {
    "id": "1071",
    "title": "Žmurke",
    "author": "Vasko Popa",
    "content": "Neko se sakrije od nekoga\nSakrije mu se pod jezik\nOvaj ga traži pod zemljom\n\nSakrije mu se na čelo\nOvaj ga traži na nebu\n\nSakrije mu se u zaborav\nOvaj ga traži u travi\n\nTraži ga traži\nGde ga sve ne traži\nI tražeći njega izgubi sebe"
  },
  {
    "id": "1072",
    "title": "Balada prevarenog cvjeća",
    "author": "Vesna Parun",
    "content": "Upravo bijaše procvala kozja krv na nasipima.\nZašumjelo je zlatom meketavih stada\npolje zeleno u zatišju.\nDječaci su se izuli\nda ne bi pogazili tratinčice.\nBila je topla nedjelja,\nkad lastavice iz modrina stižu.\n\nBijelu je mrežu razapeo pauk\nod kraja na kraj mirisavog borika.\nTko bi mislio na tugu neokrečenih soba\ni na mrtvace!\nDjeca nikako ne vjeruju\nda će zemlja progutati tijelo.\n\nNa obzorju je crn dim.\nKažu da vojska ide.\nČije su rumene njive,\nčiji su prozori na brijegu?\nZvone zvona široko, zvone u tratinčici,\nu pogledima ljubičaste boje.\nZašto je pauk razapeo mrežu, a vojska ide?\nAh, pročitajte zvučnu bajku cvijeća, oblaci, braćo!\nU otplavljenim snjegovima\njoš se poznaju stope srndaća\ni šumor crnogorice slobodnim visinama vijori.\nKažu da zloduh plaši mjesečinu\nbliještećim reflektorom očiju.\nZašto ne pođu kući dječaci s nišanom od pređe?\nNeka puste natrag ulovljene bumbare\ni neka bježe, bježe.\nZloduh hoda po mjesečini.\nDječaci razvezuju zmaja, a vojska ide.\n\nStotinu malih čekića kuju zlatne tulipane.\nNišta ne sluti slijepa ličinka.\nJedino dijete ima oči.\nNesretno dijete!\nVidjet će oca obješena\no šljivu bijelu u dvorištu,\nnjihovu šljivu.\n\nJučer je procvala kozja krv na nasipu,\na danas je bubnjarska vatra uništila cijelo proljeće.\nZvoni niz mirne proplanke,\nzvoni na uzbunu cvijeću.\nHitac je zbunio vjevericu.\nSrnuli su dječaci u čamce vezane o obalu,\nali nije ih pustila straža.\nUđite brzo u mravinjake, utrnite svijeću.\n\nSkrivena torpeda poharala su ribolove.\nNišta nije ostalo na suncu.\nSamo nekoliko osušenih grobova\niznijelo je pepeo bezimen na vjetar.\nMrtvaci otrovaše dan.\nŠto da uradi čovjek?\n\nRastvorila je oči od straha tratinčica,\njer nije izuo čizme mitraljezac.\nJedno janje izgubilo je mlijeko\ni ostalo na cesti zapanjeno;\nNeprijatelj-čovjek došao je u pohode golorukom cvijeću."
  },
  {
    "id": "1073",
    "title": "Bila sam dječak",
    "author": "Vesna Parun",
    "content": "U mjesečinu me sakrila\nvečer, utrnuvši svijeće.\nSvu noć sam zamišljena snila\nu modroj šumi kroz drveće.\n\nBila sam zrno rumena grožđa\nu zubima sred poljubaca\nlisica utekla iz gvožđa\ndječak, što praćkom poklike baca;\n\nI ujed pjesme nasred čela\nšarena mačka u košari igre.\nŠta nisam bila, šta nisam smjela,\nzrcalo ribe u zjenici vidre!"
  },
  {
    "id": "1074",
    "title": "Da si blizu",
    "author": "Vesna Parun",
    "content": "Da si blizu,\nnaslonila bih čelo na tvoj štap\ni nasmiješena ovila bih ruke\noko tvojih koljena.\n\nAli nisi blizu\ni moja ljubav za tobom nespokojna\nne može da usne ni u noćnoj travi\nni na valu morskom,\nni na ljiljanima.\n\nDa si blizu.\nDa si barem tako nestalno blizu\nkao kišni oblak nad izgubljenom kućom\nu dolini.\nKao nad morem surim krik galeba\nšto odlijeće pred dolazak oluje\nu večer punu briga.\n\nO da si barem tako tužno blizu\nkao cvijet što spava zatvorenih očiju\npod bijelim pokrovom snijega\nu tišini kamenih šuma,\nčekajući proljeće.\n\nDa si blizu, o moj hladni cvijete.\nSamo jednom kretnjom da si blizu\nneveselim vrtovima mojim\nšto već sahnu,\nklonuli od bdijenja.\n\nAli, noć je i svijet je daleko\na ja ne znam mir tvoj.\nPtice moje s tvojih su grana sašle.\nI sjaj zore iz mojih zjena\nodlazi zauvijek\nu uvrijeđenu zemlju zaborava\nu kojoj je neznano ime ljubavi."
  },
  {
    "id": "1075",
    "title": "Djevičanstvo",
    "author": "Vesna Parun",
    "content": "Taj topot i dim što dolazi sve bliže\nuči će u tvoj vrt, rastvoriti usnula vrata.\nSama si u kući. Što ćeš mu reći djevojko\nnepoznatom čovjeku koji želi umrijeti\nna tvojim nagim rukama, što ćeš mu reći?\n\nSama si u praznoj napuštenoj kući\nkoju grli paprat. Nebo s tvoga prozora\njednako je uvijek, blago i daleko.\nCestama umorni konjanici idu.\n\nA netko želi da umre na tvojim tihim rukama\nkoje nitko nije uspavao u ponoćima.\nNetko žudi noćas da ogrli, umirući,\ntvoj tanki struk i netaknutu kosu.\n\nPogledaj na cestu, pogledaj niz vodu, niz široku večer:\nnetko te je kradom sa obale zvao.\nSpusti niz ramena pletenice. Potrči\notkrivena srca, ne boj se, što drhtiš.\nPotrči, potrči! Ne pitaj tko jeca\nNi tko u mraku prati tvoje korake.\n\nVeć su grobari odnijeli iz razvaljene kuće\nsvjetlucave koralje i zlatne kanarince.\nPriče su se u tišinu razišle.\n\nNe plači: to je ljubav. Kreni kroz bespuće.\nUmjesto naušnica nosit ćeš uteg bola,\ndjevojko, ako si život izabrala."
  },
  {
    "id": "1076",
    "title": "Dom na cesti",
    "author": "Vesna Parun",
    "content": "Ležah u prašini kraj ceste.\nNiti vidjeh njegovo lice\nniti on vidje lice moje.\n\nZvijezde sišle su, i zrak bijaše plav.\nNiti vidjeh njegove ruke\nniti on vidje ruke moje.\n\nIstok postade ko limun zelen.\nZbog ptice jedne otvorih oči.\n\nTada doznah koga sam ljubila\nčitav život.\nTada on dozna kome je ruke\ngrlio uboge.\n\nI uze čovjek zavežljaj, i krenu\nplačući u svoj dom.\nA dom je njegov prašina na cesti\nkao i moj dom."
  },
  {
    "id": "1077",
    "title": "Konjanik",
    "author": "Vesna Parun",
    "content": "Teško promiču ceste, noć je trudna.\nNoć je vatra i srebro pojasa tvoga.\nBrda se crna ziblju, goveda budna,\nraste šuma ko sudbina nijema i stroga.\nTamo je zapad, žut, ti ideš zanesen;\nNespokojno te neko krilo zove.\nKamenita je zemlja, put rastresen.\nReci mi, zašto voliš neba i galebove?\n\nS tvrđava u daljini pjesma zatočena\nrasipa mrku žeđ, nepresušnu i nježnu.\nO krvi tamna u pijesku, krvi iz ljubljenih zjena,\nkrvi za nemir, za rzaj, za golu i surovu čežnju.\nKako si beskrajno pun nerečenih iskara riječi\nmoj zdenče sjenoviti, sunčana dušo visina!\nSrce se javlja zvučno i kao bezdan ječi,\nu njemu mekano šušte pitoma njedra dolina.\n\nTi ne znaš što goni svirača i ludu zvjerku buru.\nTko će ikada čuti lađare izgubljene!\nMožda su pristali vjetrom uz neku obalu suru,\ngdje davne vode stenju, tišinom obrubljene.\nNoć je, oblaci plove, svadbeni san gazele,\nvječiti blagdan lovorovih grana.\nŽivot je bujno sedlo, mjesečina vrana;\nTi si joj dao svoje stope nevesele."
  },
  {
    "id": "1078",
    "title": "Mati čovjekova",
    "author": "Vesna Parun",
    "content": "Bolje da si rodila zimu crnu,\no mati moja, nego mene.\nDa si rodila medvjeda u brlogu,\nzmiju na logu.\nI da si poljubila kamen,\nbolje nego lice moje,\nvimenom da me je dojila zvijerka,\nbolje bi bilo nego žena.\n\nI da si porodila pticu,\no mati moja, bila bi mati.\nBila bi sretna,\nkrilom bi ogrijala pticu.\nDa si porodila drvo,\ndrvo bi oživjelo na proljeće.\nProcvala bi lipa,\nzazelenio šaš od pjesme tvoje.\n\nDo nogu bi ti počivalo janje,\nda si mati janjetu.\nDa tepaš i da plačeš,\nrazumjelo bi tebe milo blašće.\nOvako sama stojiš\ni sama dijeliš muk svoj s grobovima.\n\nGorko je čovjek biti,\ndok nož se s čovjekom brati."
  },
  {
    "id": "1079",
    "title": "Prva ljubav",
    "author": "Vesna Parun",
    "content": "U šuštavoj travi blizu raskršća\nsjedim nemirna srca i čekam onog\nkojemu noćas dadoh, bezazlena,\npreplašenu pticu svoje ljubavi.\n\nU žarko crvenoj mahovini brijega\nveć se zapliće jesen.\nZatišje jezera raste iz polusjena.\n\nŠto ću učiniti ako ne dođe onaj\nkojemu dadoh svoje srce?\n(A ja mu dadoh srce kao pticu\nne misleći ništa, začuđena.)\n\nS tamnih polja dopire šapat noći.\nO, srce moje! Ne slušaj šum trava.\nU tugu će te odvesti.\nPogledaj:\nvoda je nestalna.\n\nA ptice odlaze daleko preko brijega\nza hladnim suncem."
  },
  {
    "id": "1080",
    "title": "San",
    "author": "Vesna Parun",
    "content": "Usnih noćas: konjanika dva\nsjahaše u mrkim kacigama.\nU mraku ržu konji osedlani\ni oružje vidim kako sja\nubojnim sjajem povrh griva tamnih.\n\nZadrhtah. Dragi moj je sanjiv, rekoh.\nDaleko je još zimska gora plava,\nne gasnu još ni zvijezde za planinom.\nPustite dragog moga neka spava\nobasjan rosnom, zlatnom mjesečinom.\n\nJa slušah dugo. Sa zamrlih njiva\njedna se ptica ozva, zanesena,\ni mrmor bješe prošao kroz šumu.\nA dragi moj kraj mene tiho sniva\ni mirno je na starinskome drumu.\n\nUsnu i vjetar. Ne čuh više.\nSamo noć je hodom nijeme vile\nkroz ravnicu koracala pustu.\nPokrih dragog maramom od svile\ni ovih ga u svoju kosu gustu."
  },
  {
    "id": "1081",
    "title": "Stari obred pred kojim blijedim",
    "author": "Vesna Parun",
    "content": "Leći ćemo oboje na zemlju,\nnećemo govoriti ništa.\nSlušat ćemo kako noć\nsvlači bijelu košulju\ni zove ljubavnike da je izrane\nzlatnim bodežima zagrljaja."
  },
  {
    "id": "1082",
    "title": "Ti koja imaš nevinije ruke",
    "author": "Vesna Parun",
    "content": "Ti koja imaš ruke nevinije od mojih\ni koja si mudra kao bezbrižnost.\nTi koja umiješ s njegova čela čitati\nbolje od mene njegovu samoću,\ni koja otklanjaš spore sjenke\nkolebanja s njegova lica\nkao što proljetni vjetar otklanja\nsjene oblaka koje plove nad brijegom.\n\nAko tvoj zagrljaj hrabri srce\ni tvoja bedra zaustavljaju bol,\nako je tvoje ime počinak\nnjegovim mislima, i tvoje grlo\nhladovina njegovu ležaju,\ni noć tvojega glasa voćnjak\njoš nedodirnut olujama.\n\nOnda ostani pokraj njega\ni budi pobožnija od sviju\nkoje su ga ljubile prije tebe.\nBoj se jeka što se približuju\nnedužnim posteljama ljubavi.\nI blaga budi njegovu snu\npod nevidljivom planinom\nna rubu mora koje huči.\n\nŠeći njegovim žalom. Neka te susreću\nožalošćene pliskavice.\nTumaraj njegovom šumom. Prijazni gušteri\nneće ti učiniti zla.\nI žedne zmije koje ja ukrotih\npred tobom biti će ponizne.\n\nNeka ti pjevaju ptice koje ja ogrijah\nu noćima oštrih mrazova.\nNeka te miluje dječak kojega zaštitih\nod uhoda na pustom drumu.\nNeka ti miriše cvijeće koje ja zalivah\nsvojim suzama.\n\nJa ne dočekah naljepše doba\nnjegove muškosti. Njegovu plodnost\nne primih u svoja njedra\nkoja su pustošili pogledi\ngoniča stoke na sajmovima\ni pohlepnih razbojnika.\n\nJa neću nikad voditi za ruku\nnjegovu djecu. I priče\nkoje za njih davno pripremih\nmožda ću ispričati plačući\nmalim ubogim medvjedima\nostavljenim u crnoj šumi.\n\nTi koja imaš ruke nevinije od mojih,\nbudi blaga njegovu snu\nkoji je ostao bezazlen.\nAli mi dopusti da vidim\nnjegovo lice, dok na njega budu\nsilazile nepoznate godine.\nI reci mi katkad nešto o njemu,\nda ne moram pitati strance\nkoji mi se čude, i susjede\nkoji žale moju strpljivost.\n\nTi koja imaš ruke nevinije od mojih,\nostani kraj njegova uzglavlja\ni budi blaga njegovu snu."
  },
  {
    "id": "1083",
    "title": "Tjelo i proleće",
    "author": "Vesna Parun",
    "content": "Prolistaj, moja jabuko, došlo je sunce na vrata.\nPotajno raste potok i vjetar šumi iz daljine.\nToplo cvrkuće podne, dani su krcati zlata,\nrazmakni bolne zavjese da gledam u modrine.\n\nOživi šaptom ploda, tiha družice moja,\npromijenit ću se s tobom za tvoje oči, zdenče!\nDa mi je kamen uzglavlje, a srce pehar boja,\nmekan ležaj cvijeća, gdje zvona ludo brenče.\n\nDaj mi od tvoje vječne pjesme, svijete, stvori me šumom.\nDaj da mi duša prolista, u snu da zazeleni.\nPromijenit ću se s prvim koji noćas prođe ovim drumom.\nProljeće ide, slušaj: o majko, grudi mi razodjeni!"
  },
  {
    "id": "1084",
    "title": "Večernja zvjezda",
    "author": "Vesna Parun",
    "content": "Nisko na nebu večernja zvijezda sja.\nJoš žamor ljeta u dolini traje.\nNoć je, a mi idemo pustim krajem\nžar prolaznosti obasjava naš put.\n\nKako je šutljivo more u daljini!\nBeskrajnost njegova je samotna.\nTu blizu negdje u travama pognutim\nglas zrikavca tužit ne prestaje.\n\nNoć je, a mi idemo golim krajem.\nMladost naša zalazi za planinu.\nGasne zvijezda. Planina rastuć sja.\nU tišini nestaje naš put."
  },
  {
    "id": "1085",
    "title": "Za sve su kriva djetinjstva naša",
    "author": "Vesna Parun",
    "content": "Izrasli smo sami kao biljke.\nI sada smo postali istraživači\nzapuštenih predjela mašte\nnenavikli na poslušnost zlu.\n\nIznikli smo pokraj drumova\ni s nama rastao je strah naš\nod divljih kopita koja će nas pregaziti\ni od kamena međašnih koji će razdvojiti\nnašu mladost.\n\nNitko od nas nema dvije cijele ruke.\nDva netaknuta oka. I srce\nu kojem se nije zaustavio jauk.\n\nSvijet je u nas ulazio neskladno\ni ranjavao naša čela\nzveketom svojih ubojitih istina\ni bukom zvijezda zakašnjelih.\n\nStarimo. A bajke idu uz nas\nkao stado za ognjem u daljini.\nI pjesme su nam takve kao i mi.\nOteščale i tužne."
  },
  {
    "id": "1086",
    "title": "Zavjet",
    "author": "Vesna Parun",
    "content": "Ako mi srce ne prestigne ptice,\nako mi oči budu siromasi,\nako mi ruke budu udovice\nkoje prisustvo ljubavi ne krasi,\n\nI ako noću ne čeznem u snima\ni ako danju ne žudim na javi\ni ako venem u močvarnim dnima\ni u tjesnoći duša mi boravi,\n\nI ako ulje nalijevam u svijeću\nuhodi tamno da pomognem djelo\nu krivom ako vjerujem umijeću\ni laži svoje pozajmljujem čelo,\n\nNeka mi jutro na prag ne stizava\nneka me zemlja iz milosti briše.\nI ako živim k’o jalova trava\nneka me sunce i ne grije više."
  },
  {
    "id": "1087",
    "title": "Četri stiha",
    "author": "Vitomir Nikolić",
    "content": "Lijepa Ana, noć ljepša od Ane.\n- O, mnogo ljepote za srce tako malo!\nListajte, riječi moje nekazane,\nda se noćas nebo ne bi stropoštalo."
  },
  {
    "id": "1088",
    "title": "Čija li si",
    "author": "Vitomir Nikolić",
    "content": "Čija li si noćas — ko te\nljubi pijan od lepote,\ni u mekoj kosi sanja\nsvet pun tvoga šaputanja.\n\nSrećo moja davno prošla\nkome li si dobrodošla\nove noći dok zla ciča\nmoju studen svetu priča,\ni dok vetar grubo guši\nzaostali sjaj u duši.\n\nČija li si noćas — čija,\nkome tvoje sunce sija\nkao što je meni sjalo\ntako malo,\ntako malo."
  },
  {
    "id": "1089",
    "title": "Dan",
    "author": "Vitomir Nikolić",
    "content": "Ni u kakav dnevnik ovaj dan ne može,\novo ruglo danje, malodušno, sivo,\nni kiše da se pokisne do kože,\nni vjetra, ni sunca, ničeg živog.\n\nI to tako tinja — izvan ljudi, mlako,\nniko tim ne živi. Vičem srdit vani:\nDane, đubre jedno, ne sviće se tako,\ngubi se natrag pa pristojno svani ..."
  },
  {
    "id": "1090",
    "title": "Drumovanja",
    "author": "Vitomir Nikolić",
    "content": "Pjevaju u meni drumovi snažni,\ndrumovi dobri kao dlan očin.\nMoram danas otić nekud, da potražim\nmalo odmora za umorne oči.\n\nIdem bez pozdrava, bez poruka,\novako lijepo pomućenog uma,\nda tražim okuka, okuka, okuka,\ni iza svake - samo parče druma.\n\nPustite me, pustite da odem,\nbez pitanja kako, i zašto, i dokle,\ndrumovi uvijek nekuda vode,\na ja sam nomadskom glađu proklet."
  },
  {
    "id": "1091",
    "title": "Drumovi će poželjet ludaka",
    "author": "Vitomir Nikolić",
    "content": "Drumovi će poželjet' ludaka,\na ludaka više biti neće,\nvjekovima za njima će plakat'\nojađeno nebo i drveće.\n\nNa gradove udariće trava\ni zavesti svoju strahovladu,\nsvi cvjetovi ostaće bez glava\nda bi bili sa travom u skladu.\n\nNeće biti toga ko će smjeti\nda posumnja u sve ko do sada,\npoput teške omorine ljeti\nsvijetom će vladati dosada.\n\nI ljudi će poći u povratak,\nopčinjeni minulim stoljećem...\nDrumovi će poželjet' ludaka,\na ludaka više biti neće..."
  },
  {
    "id": "1092",
    "title": "Gimnazijalke na snijegu",
    "author": "Vitomir Nikolić",
    "content": "...A da ih nije\nonako\nzimi,\nnjih\nšto vječno na ljeto misle,\nmi bi se proveli\nkao Eskimi\n- kao pingvini\nsmrzli bi se.\n\nDa nije tih očiju\ni tih lica\niz kojih\nvječno\nsunce grije...\n\n...Gimnazijalke,\ndanas\nsvakoj po petica\niz života,\nljepote\ni\npoezije ."
  },
  {
    "id": "1093",
    "title": "I opet jesen",
    "author": "Vitomir Nikolić",
    "content": "I opet jesen\nopet tutnje beskrajne kiše po Nikšiću,\ni opet stare, crne slutnje,\ni opet sam si, Nikoliću.\n\nI opet neka pisma duga,\nočajna pisma bez adrese,\na nigdje drage, nigdje druga,\nsamo ta jesen, opet jesen.\n\nA šta ako prosviram taj metak\nkroz ovo čelo neveselo,\npa onda počne sve iz početka,\nživot, stradanja, pa opet čelo..\n\nA šta ako nema zaborava,\nako je to vječna igra kruga,\na šta ako tamo ispod trava\nboli ova ista ljudska tuga."
  },
  {
    "id": "1094",
    "title": "Idem",
    "author": "Vitomir Nikolić",
    "content": "Bjelim drumom očajno proboden\ndrumujem, skitač, bez lijeka.\nIdem kuda me oči vode.\nU san, u pjesmu, u riječ, u čovjeka...\nJednom ću tako i u smrt da odem,\npa ako, slučajno, umrem — neka."
  },
  {
    "id": "1095",
    "title": "Instrukcija za jednu sliku",
    "author": "Vitomir Nikolić",
    "content": "Prvo zamislite prapočetak,\ndinosaure, mamute, oluje,\npa onda zamislite svog kosmatog pretka\nkako se na riječ odlučuje.\n\nZamislite mu pri tom lice i oči,\npa zube, kosu i čelo nisko,\npa dočarajte kako mu se koči\nočajno grlo netaknuto vriskom.\n\nPa zatim dodajte čitavoj slici\nnijemu masu koja čeka\nda čuje ime suncu, ptici...\nJeste li zamislili tog čovjeka?\n\nSad naslikajte kosmatog divljaka\nsa glavom malo nagnutom u stranu\nkako zažiže usred mraka\nsvjetlost do tada nikom znanu.\n\nPa opet zamislite sve ispočetka,\ndinosaure, mamute, oluje,\ni veličanstveni glas čovjeka\nkako kroz prostor odjekuje."
  },
  {
    "id": "1096",
    "title": "Intime",
    "author": "Vitomir Nikolić",
    "content": "Noćas tako želim da me neko voli,\npregršt nečije nježnosti mi treba;\nNoćas ću sve da zaboravim i prebolim\ni da se vratim u naručje neba.\n\nJa sam bio kafanski i više ničiji,\ni bio pust i prezren - neželjen ko grobar.\nNoćas bih htio sebi - dječaku da ličim\ni da mi opet kažu kako sam dobar."
  },
  {
    "id": "1097",
    "title": "Istočni vestern",
    "author": "Vitomir Nikolić",
    "content": "Pjesma je uvijek pri ruci\nkao revolver o pojasu,\npa kad ti dojadi - samo povuci\ni tuci, pravo u masu.\n\nPucaj u srca, u čela, u oči,\ni ne poštedi nikoga živog,\na kad sve središ, pažljivo zakoči\ni kreni polako u krčmu — na pivo."
  },
  {
    "id": "1098",
    "title": "Jednog dana",
    "author": "Vitomir Nikolić",
    "content": "Jednog dana, kada nas ne bude\nna ovome bijelom svijetu,\ns ljudskom čežnjom pomenuće ljude\nneki vjetar drugom nekom vjetru.\n\nČitav svijet, bezljudan i nijem,\nsjetiće se ljudi nekadašnjih,\ni onako uzaludno lijep\nzažaliće za očima našim.\n\nPoželjeće ljudsku riječ glasnu,\nparče srca grlom otrgnuto,\nda razbije tišinu opasnu\ni vrijeme sporo i besputno.\n\nA odnekud, iz tišine trave,\nko bogovi molitvom dozvani,\nponovo će ljudi da se jave\ni osmisle svijet uspavani.\n\nI opet će ispod tih nebesa\nnaš bijeli drum da se izvije\ni opet će neka divna pjesma\nda nam dođe glave kao prije.\n\nPa će opet, kada nas ne bude\nna ovome bijelom svijetu,\njednog dana pomenuti ljude\nneki vjetar drugom nekom vjetru."
  },
  {
    "id": "1099",
    "title": "Još mogu poneki osmeh da slažem",
    "author": "Vitomir Nikolić",
    "content": "Još mogu poneki osmijeh da slažem,\nponeku sreću da odglumim,\njoš mogu ponešto lijepo da kažem\nsvakome osim sebi.\nNe daju mi bolnice, brezovici,\nbežanijske kose, kasindoli.\nUzalud se vraćam nekad dragoj slici,\nptici, nebu, lišću..\nBoli,\nboli,\nboli...\n\nI krijem se tako krvav, unakažen\nu zavjese svoje crne strašne kiše...\nJoš mogu poneki osmijeh da slažem\nali sve tiše,\ntiše,\ntiše..."
  },
  {
    "id": "1100",
    "title": "Jutro II",
    "author": "Vitomir Nikolić",
    "content": "Dobrojutro, jutro sneno,\ndobrojutro, nebo plavo,\nhvala ti za ljubav ženo,\nhvala ti za ležaj travo."
  },
  {
    "id": "1101",
    "title": "Kamila",
    "author": "Vitomir Nikolić",
    "content": "Nemoj žaliti kamilu zbog suše\ni pustinjskog vjetra bezobzirnog,\nsve nevolje jedared se svrše -\nzna to ona i preživa mirno.\n\nAko bude bolje – dobro došlo,\nako bude mrijet – mrijet će se;\nNikom nije još za rukom pošlo\nda se svoje sudbine otrese.\n\nDok ti psuješ i svađaš se s Bogom\npucajući u pogrešnu metu,\nona ima oazu sa vodom\nna ovome i na onom svijetu.\n\nOna je već tamo gdje ti treba\ntek da stigneš, ako si na putu:\nSa ove i s one strane neba\nona živi u istom trenutku.\n\nNemoj žalit kamilu zbog suše,\nveć nas žali i traži nam lijeka;\nKako ćemo kroz ovo bezdušje\nistom stranom neba, dovijeka."
  },
  {
    "id": "1102",
    "title": "Kisnući ko krov",
    "author": "Vitomir Nikolić",
    "content": "…Kako sam nekad ludovati znao\ns proljeća, kad planu te kiše bučne.\nJednom sam divno pokisao,\nona topola, ja bor razbarušen.\n\nA sad ne mogu prozor da otvorim,\nda uđe to slavlje maja pijanoga…\nMožda i danas negdje gori\nljepota ona bosonoga?\n\nKiša, kiša u travi, u lišću\nšumi draga opijajuć snom.\nOzdraviću , sestro , ozdraviću,\nda bih umro kisnući ko krov!"
  },
  {
    "id": "1103",
    "title": "Mećava",
    "author": "Vitomir Nikolić",
    "content": "Već tri dana ne viđesmo dana,\ntek pomalo u oknu zarudi,\npa se opet pripovrati tama,\npa se opet snevesele ljudi.\n\nNevrjeme — da ne može gore...\nSulud vjetar u prozore bije,\nkao nekog da zove napolje,\nda iziđe ako kurva nije."
  },
  {
    "id": "1104",
    "title": "Mir",
    "author": "Vitomir Nikolić",
    "content": "Čudna me ponekad želja hvata,\nda kupim razglednicu i napišem:\n\"Dobro je: pošte rade, nema rata...\"\nI ništa više."
  },
  {
    "id": "1105",
    "title": "Mlinar",
    "author": "Vitomir Nikolić",
    "content": "Zašto tvoj mali smijeh ne može da se sije\npo oranjima crnim;\nda klija i zrije,\nda zrni poput pšenice?\n\nTada bih na slapovima mojih vena\nsagradio vodenice,\ni postao mlinar vječito prašnjav\nod tvoga smijeha?"
  },
  {
    "id": "1106",
    "title": "Neka me ne bude",
    "author": "Vitomir Nikolić",
    "content": "Neka me ne bude kad budem prestao da volim\njer tada od mene ne bi ostalo ništa\n- možda samo ugarak neki goli\nod čitavog ovog velikog ognjišta."
  },
  {
    "id": "1107",
    "title": "Obezdrumljenost",
    "author": "Vitomir Nikolić",
    "content": "Zanoćila noć u meni,\nmotre na me crne straže,\nlik nečiji skamenjeni\ngleda u me preneražen.\n\nNad ugarkom mjesečevim\nludo drvo zapomaže,\nneki grkljan presječeni\nhoće ime da mi kaže.\n\nTreba nekud pobjeć s licem\nispred ove strašne jave,\nne u šake - zlokobnice\nzakukaće oko glave.\n\nSve su skitnje odskitane,\numor pao na drum dugi.\nŠto me tako gledaš, dane,\nkao da sam neko drugi."
  },
  {
    "id": "1108",
    "title": "Odmetanje",
    "author": "Vitomir Nikolić",
    "content": "Nije ovo ljubav, to se ja spasavam,\nto ja bježim, ženo, tebi u hajduke,\nromanijo moja, puna dobrih trava\nza krvave rane i žestoke muke.\n\nTo ja bježim, bježim iako znam ženo,\nda već nigdje nema đula i zumbula,\nda me ipak čeka prokleto lijevno\nđe u njemu bijeli se kula."
  },
  {
    "id": "1109",
    "title": "Prvi snijeg",
    "author": "Vitomir Nikolić",
    "content": "Sonja, izađi da skitamo,\nimam ludu želju večeras da lutam.\n\nSonja, izađi i iznesi samo\nmalo nježnosti ispod kaputa.\n\nMalo nježnosti, malo samo,\nzalogaj jedan za ogromnu glad.\n\nSonja , izađi da skitamo ,\nnoćas je nestvarno lijep grad."
  },
  {
    "id": "1110",
    "title": "Ptice",
    "author": "Vitomir Nikolić",
    "content": "Bez konferencija, rezolucija i pripremne kampanje,\nbez pretenzija da bude istorijsko, prelomno i plodonosno\n– došlo je proljeće, čudesno kao pomilovanje\nFjodora Mihailoviča na Trgu Semjonovskom.\n\nPtice…\nBože moj, skoro sam i zaboravio da postoje ptice,\npa prosto ne znam kako da shvatim jutros to slavlje\ni, zbunjen, uzalud pokušavam da svoje odviknuto lice\nrazvučem u neki osmijeh davno zaboravljen."
  },
  {
    "id": "1111",
    "title": "Rekvijem za skitača",
    "author": "Vitomir Nikolić",
    "content": "Blagosloven ti, što se obestrvi\nu divnom prostranstvu svoje krvi,\ni odreče se povratka ko srama\nuz skupu žrtvu sebe sama.\n\nNa isti način umiru svi dani:\nsopstvenim suncem svirepo zaklani,\npožarno lijepi dugo mru nad drumom\nrazvivši ko barjak svoj čestiti umor.\n\nMir tebi, skitaču, što se obestrvi\nzaljubljen u riječ s one strane krvi."
  },
  {
    "id": "1112",
    "title": "Slika sa periferije",
    "author": "Vitomir Nikolić",
    "content": "Pjeva pijana kafanska drolja\nzvučno kukovima vrteći u krug\nuporno kao zubobolja\npriča nešto moj pijani drug.\n\nPijan sam eto ali šta to mari\npustite me dragi, ja vas molim,\nu ovom životu ima mnogo stvari\nkoje samo pijan mogu da odbolim.\n\nSa tornja odzvanja kasna ura\nopominjuć na san nepospale nas\nulicom pijan vjetar tetura\npsujući nešto na sav glas."
  },
  {
    "id": "1113",
    "title": "Šipak",
    "author": "Vitomir Nikolić",
    "content": "Kad imaš šipak imaš i nar\njer to je potpuno isto,\nkao veljača i ferbruar\nili ko Rile i Risto.\n\nNo, razlike ima, ipak,\nizmeđu jednog i drugog,\njer nar je samo šipak,\na šipak – i nešto drugo.\n\nJedno mu ime odstrani\ni nauk za svagda izvuci:\nbolji je nar na grani\nnego šipak u ruci."
  },
  {
    "id": "1114",
    "title": "U Gradini",
    "author": "Vitomir Nikolić",
    "content": "U Gradini grob do groba,\na u svakom po grad ljudi,\nsto grobova — sto gradova\npod cvijećem uzaludnim.\n\nNit ga beru niti kose,\nnit njeguju, niti gaze,\nnit mu vjetri prah raznose,\nnit ga pčele obilaze.\n\nSamo cvjeta, samo vene,\nsamo vijek svoj vjekuje,\nda tišinom opomene,\nda tišinom odjekuje.\n\nU Gradini grob do groba,\nna dva jutra zemlje plodne\nsto grobova, sto gradova\nod Gradine — kud god odem."
  },
  {
    "id": "1115",
    "title": "Umesto molitve za daleku",
    "author": "Vitomir Nikolić",
    "content": "Ponekad, davna, sjetim te se,\na nešto toplo zasja u duši\nkao od dobre stare pjesme\nšto se slučajno zapjevuši.\n\nGdje li si noćas, ti daleka,\nda li si negdje svila dom,\nili još uvijek, ko nekad,\nlutaš ponoćnim Beogradom?\n\nDa li još tražiš onog čudnog,\nonog iz tvojih snova vrelih,\nkoga si tražila uzaludno\ni one noći kad smo se sreli.\n\nTraži, samo traži, tragaj,\non ipak jednom mora doći\niz tvojih lijepih snova, draga,\nu tvoje nimalo lijepe noći.\n\nKao što dođu ove pjesme\niz divnih šuma nepoznatih\npravo u naše ružne nesne,\nu gorku zbilju kasnih sati.\n\nPonekad tako sjetim te se,\na nešto toplo zasja u duši\nkao od dobre stare pjesme\nšto se slučajno zapjevuši."
  },
  {
    "id": "1116",
    "title": "Uspavanka",
    "author": "Vitomir Nikolić",
    "content": "Buji, paji, grijehu moj mali,\nspavaj, moja lijepa sramoto,\nzbog tebe su me protjerali\nda tuđe rublje prostirem plotom.\n\nNazvali su me svačim redom\ni kleli, i mene i tebe sine,\nkao da ti nijesi čedo,\nlijepe oči materine.\n\nBuji, paji, da porasteš naji,\nvelik kao oni jablanovi,\nsnažan kao oni zagrljaji,\nlijep kao ona mjesečina.\n\nSpavaj, lijepa sramoto materina."
  },
  {
    "id": "1117",
    "title": "Vrapci",
    "author": "Vitomir Nikolić",
    "content": "Tamniji za tamu ove jeseni tmaste,\ni grublji za zimu ove zime prošle,\nja vam ovog proljeća neću mahati, laste,\ni neću vam opet reći: Dobrodošle!\n\nVrapcima ja moram, nežno, kao otac,\nreći nešto toplo u ovaj dan plavi,\nvrapcima - tom sitnom zrnevlju života\nšto je cvokotalo s nama na mećavi.\n\nDok ste vi negdje ispod tuđeg neba\nizvodile svoje igre vragolaste,\nne, vaš mi cvrkut sad zbilja ne treba\nrazmažene gospođice laste.\n\nOni su s nama zebli ispod streha,\noni su voljeli i ovo golo granje,\nzato, moj pozdrav, vesela grudvo smjeha,\ngospodo vrapci, moje duboko poštovanje!!!"
  },
  {
    "id": "1118",
    "title": "Zaboraviti sve",
    "author": "Vitomir Nikolić",
    "content": "Sve zaboraviti i kafanu\ni pjesme i nesne i sve,\npa opet voljeti neku Anu\niz prve klupe petog C.\n\nPa opet sanjati negdje uz kišu\ngladan i žedan, go i bos,\nvelike ljude koji pišu\ni žarko željeti da budeš to.\n\nPa opet čitati Robinzona\ni vjerovati u sve te priče,\npa opet biti divni siromah\nkoji sem srca nema ničeg."
  },
  {
    "id": "1119",
    "title": "Zima",
    "author": "Vitomir Nikolić",
    "content": "Iz tame svu noć snijeg sipa\ni vetar zviždi — zima, zima...\nDobro je, mila, dobro je ipak,\nšto negdje postojiš, što te ima."
  },
  {
    "id": "1120",
    "title": "Grobnica lepote",
    "author": "Vladislav Petković Dis",
    "content": "Da li znate zemlju s grobnicom bez kraja\ngde stanuje duga i život proleća?\nNoći gde ne beše već tol'ko stoleća?\nTo je zemlja njene lepote i maja.\n\nZemlju gde dan, vazduh i cveće miriše,\nčije vreme nema budućnost ni sate,\ngde su venci, boje — da l' tu zemlju znate?\nDa li znate i to da nje nema više?\n\nKao uzdah bola, kao sreća ljudi,\nkratka je i njena istorija smrti:\nNoć i jedan vetar... I njeni su vrti\numrli, da niko sad ih ne probudi.\n\nA već u toj zemlji gde je bilo cveće,\nživela je ona, i mladost, i duga:\nA već u toj zemlji ovladala tuga,\ni umesto maja svud se jesen kreće.\n\nJer jednoga dana, iz drugoga kraja,\nnoć i vetar bio, i duvao jako,\npa cveće i mladost umrli polako...\nPosle jesen došla na saranu maja.\n\nNa sarani maja bila je i ona;\nSaranila dane cveća i mladosti\ni sa njima vence, i svoje radosti,\ni sve što je bila njena vasiona.\n\nI u toj grobinici mladosti i cveća\ndisala je ona još lepotom svojom\nu jesenjoj noći, u noći sa kojom\ngrlila je život svih mrtvih proleća.\n\nAli jedne zore, prve zore potom,\nzaspale su blago njene oči dana,\nnjene oči cveća, sred živih obmana,\nu jeseni tužnoj, sa njenom lepotom.\n\nZaspale su potom. Ona, bez života\ni mladosti, spava na krilima tuge;\nMesto crvi — mrtvo cveće, mrtve duge\npo njoj: ona spava, s njom njena lepota."
  },
  {
    "id": "1121",
    "title": "Himna",
    "author": "Vladislav Petković Dis",
    "content": "Odma’ni rukom i zagazi baru,\nšto mili, teče, kao život, meka,\nsa’rani razum, i udiši paru\ns podneblja gliba što te svuda čeka.\n\nI pusti trulež neka slepo gazi\nljubav i dušu, i natapa strunu:\nZadah nek na te svoju senku plazi\nvisoku, krupnu, kao zloba, punu.\n\nOdma’ni rukom i zatvori oko,\ncrvljivo doba neka naglo tiska\nspomene, slavu, u blato duboko,\ngde porok cveta i razvratnost niska.\n\nZa lice tvoje ogledalo nije.\nŽivi medj ljudima u muzici bluda.\nŽivi! I nek ti vlaga srce pije.\nŽivi u zemlji sramote i luda."
  },
  {
    "id": "1122",
    "title": "Mi čekamo cara",
    "author": "Vladislav Petković Dis",
    "content": "Poneli smo u rat svoja srca muška,\nsuze sede kose, zagrljaj devojke,\nosmeh dece svoje i san što ih ljuška,\ni veru u Boga, puške i trobojke.\n\nZnajuć ko nas zove, i zašta, i kuda,\nnaučismo brzo kako da se gine:\nIz borbe u borbu, sa pobedom svuda,\nmi smo našli zemlje stare carevine.\n\nObišli smo mesta svetovna i sveta,\nrazvaline slave, izvore jauka\ni domove, kamo strah jedino cveta;\nS buktinjom slobode prognasmo bauka.\n\nZagrlismo Srbe s Kosova i Skoplja,\nVelesa, Prilepa, Bitolja i Debra;\nOživesmo prošlost, mačeve i koplja,\ni krune i mitre i pobožnog sebra.\n\nDan božiji opet zemlju plača vide.\nAl' nam dođe žao te grobnice mraka,\nte sudbine, s koje polumesec ide,\nšto će sad drumovi poželet Turaka.\n\nI pođosmo dalje, u krajeve nove,\nkroz dubodoline i visove gora,\nda naše orlove i naše topove\nprenesemo smelo do sinjega mora.\n\nAl' kad osvojismo obalu Jadrana,\ns užasom nam trube znak povratka daše:\nI mi ostavismo krv iz svojih rana,\ni naše zakletve, i grobove naše.\n\nI gle! Svi grobovi ispratiše žive!\nNjina mrtva usta još su mogla reći:\n“Mi čekamo cara kraj pučine sive,\nda bi mogli mirno tada u grob leći.”"
  },
  {
    "id": "1123",
    "title": "Možda spava",
    "author": "Vladislav Petković Dis",
    "content": "Zaboravio sam jutros pesmu jednu ja.\nPesmu jednu u snu što sam svu noć slušao:\nDa je čujem uzalud sam danas kušao,\nkao da je pesma bila sreća moja sva.\nZaboravio sam jutros pesmu jednu ja.\n\nU snu svome nisam znao za buđenja moć,\ni da zemlji treba sunca, jutra i zore;\nDa u danu gube zvezde bele odore;\nBledi mesec da se kreće u umrlu noć.\nU snu svome nisam znao za buđenja moć.\n\nJa sad jedva mogu znati da imadoh san.\nI u njemu oči neke, nebo nečije,\nneko lice ne znam kakvo,možda dečije,\nstaru pesmu,stare zvezde, neki stari dan,\nja sad jedva mogu znati da imadoh san.\n\nNe sećam se ničeg više, ni očiju tih:\nKao da je san mi ceo bio od pene,\nil’ te oči da su moja duša van mene;\nNi arije, ni sveg drugog, što ja noćas snih:\nNe sećam se ničeg više, ni očiju tih.\n\nAli slutim, a slutiti još jedino znam.\nJa sad slutim za te oči da su baš one\nšto me čudno po životu vode i gone:\nU snu dođu da me vide šta li radim sam.\nAli slutim, a slutiti još jedino znam.\n\nDa me vide, dođu oči, i ja vidim tad\ni te oči, i tu ljubav, i taj put sreće;\nNjene oči, njeno lice, njeno proleće\nu snu vidim, ali ne znam što ne vidim sad.\nDa me vide, dođu oči, i ja vidim tad;\n\nNjenu glavu s krunom kose i u kosi cvet,\ni njen pogled što me gleda kao iz cveća,\nšto me gleda, što mi kaže da me oseća,\nšto mi brižno pruža odmor i nežnosti svet,\nnjenu glavu s krunom kose i u kosi cvet.\n\nJa sad nemam svoju dragu, i njen ne znam glas;\nNe znam mesto na kom živi ili počiva;\nNe znam zašto nju i san mi java pokriva;\nMožda spava, i grob tužno neguje joj stas,\nja sad nemam svoju dragu, i njen ne znam glas.\n\nMožda spava sa očima izvan svakog zla,\nizvan stvari, iluzija, izvan života,\ni s njom spava, neviđena, njena lepota;\nMožda živi i doći će posle ovog sna.\nMožda spava sa očima izvan svakog zla."
  },
  {
    "id": "1124",
    "title": "Na očevom grobu",
    "author": "Vladislav Petković Dis",
    "content": "Oče, evo opet mene.\nTvoja cura traži tebe;\nSad je bolna, naglo vene;\nNe poznaje danas sebe.\n\nOtkad nisam bila ovde!\nSvelo cveće već mraz dene!\nJa sam jedva došla dovde.\nTvoja cura naglo vene.\n\nHtela sam ti reći samo...\nAh, al’ suza guši, davi!\nKako ti je, oče, tamo?\nTvoju curu što ostavi?\n\nA ona te tako voli;\nAli mnogo, mnogo strada.\nNi Bogu se sad ne moli.\nNema čemu da se nada.\n\nAh, večno bih bila s tobom!\nJe l’ da i sad tražiš mene?\nSreća mi je s tvojim grobom;\nTvoja cura naglo vene."
  },
  {
    "id": "1125",
    "title": "Na onome bregu",
    "author": "Vladislav Petković Dis",
    "content": "Na onome bregu što je nad životom,\ntražio sam mesto gde stanuje sreća,\ni išao dugo okružen lepotom\niz predela snova u predele cveća.\n\nI ja sam se peo, uzdizao gore,\nmislio sam da si na najvećem visu,\ni da pleteš vence, donosiš bokore,\nda si sva u cveću i samom mirisu.\n\nAli ta je slika prevučena prahom,\ni stoji k'o spomen minulih obmana:\nja joj katkad priđem sa tugom i strahom,\nkao dragan dragoj posle mnogih dana."
  },
  {
    "id": "1126",
    "title": "Najveći jad",
    "author": "Vladislav Petković Dis",
    "content": "Ja znam jednu pesmu kao zima 'ladnu,\nkoju mirno slušam na pragu jeseni,\npri zalasku leta i snage u meni.\nJa znam jednu pesmu kao zima 'ladnu.\n\nJa znam jednu pesmu, i nju danas slušam\nu odmoru mome, kad se sutom spušta;\nI osećam da me moj polet napušta.\nJa znam jednu pesmu, i nju danas slušam.\n\nI ta pesma nosi meni nove dane,\nmada su k'o juče i sad stari zraci,\ndok nad mojom glavom isti su oblaci.\nI ta pesma nosi meni nove dane.\n\nNosi nove dane, moje novo nebo\ni srce, al' srce kao nekad što je,\nk'o juče, k'o uvek, isto srce moje.\nNosi nove dane, moje novo nebo.\n\nZašto i ti, srce, ostarelo nisi,\nkad je snaga zašla u godine sede,\nkad znaci mladosti gube se i blede?\nZašto i ti, srce, ostarelo nisi!\n\nTi i danas voliš, kao nekad što si,\nnosiš svoju ljubav — tvoje mesto sveto,\nk'o u mlade dane, k'o u prvo leto.\nTi i danas voliš kao nekad što si.\n\nTi i danas tražiš borbe i života,\ni sa istim žarom ustaješ i padaš,\nbez roptanja, mržnje, nit se ikom jadaš.\nTi i danas tražiš borbe i života.\n\nTi voliš, boriš se, ali jesen stupa\ni osećaj da sam suviše se nad'o\nda je jad najveći srce uvek mlado.\nTi voliš, boriš se, ali jesen stupa.\n\nMoja jesen stupa; ide moja zima\ni pada na srce mlado, uvek holo,\ni na zvezdu moju, na sve što sam vol'o.\nMoja jesen stupa; ide moja zima.\n\nAl' ja ću sa srcem ići sve do groba\nuporno, kroz borbu i kroz vidik sivi:\nTu ću ga spustiti, nek u smrti živi.\nAl' ja ću sa srcem ići sve do groba.\n\nI predeo mira, u zavičaj mraka:\nOstaviću suncu moje srećne dane\ni velike želje, još nedopevane,\ni buktinju vere, k'o pesmu junaka,\ndok mi srce spava u predelu mraka."
  },
  {
    "id": "1127",
    "title": "Naši dani",
    "author": "Vladislav Petković Dis",
    "content": "Razvilo se crno vreme opadanja,\nnabujao šljam i razvrat i poroci,\npodigao se truli zadah propadanja,\numrli su svi heroji i proroci.\nRazvilo se crno vreme opadanja.\n\nProgledale sve jazbine i kanali,\nna visoko podigli se sutereni,\nsvi podmukli, svi prokleti i svi mali\npostali su danas naši suvereni.\nProgledale sve jazbine i kanali.\n\nPokradeni svi hramovi i ćivoti,\nismejane sve vrline i poštenje,\nponiženi svi grobovi i životi,\nuprljano i opelo i krštenje.\nPokradeni svi hramovi i ćivoti.\n\nZakovana petvekovna zvona bune,\npobegao duh jedinstva i bog rata;\nobesismo sve praznike i tribune,\ngojimo se od grehova i od blata.\nZakovana petvekovna zvona bune.\n\nOd pandura stvorili smo velikaše,\ndostojanstva podeliše idioti,\nlopovi nam izrađuju bogataše,\nmračne duše nazvaše se patrioti.\nOd pandura stvorili smo velikaše.\n\nSvoju mudrost rastočismo na izbore,\nsvoju hrabrost na podvale i obede,\nbudućnosti zatrovasmo sve izvore,\na poraze proglasismo za pobede.\nSvoju mudrost rastočismo na izbore.\n\nMesto svetle istorije i grobova,\nvaskrsli smo sve pigmeje i repove;\nOd nesrećne braće naše, od robova,\nzatvorismo svoje oči u džepove.\nMesto svetle istorije i grobova\n\nOstala nam još prašina na hartiji,\nko jedina uspomena na džinove;\nSad svu slavu pronađosmo u partiji,\npir poruge dohvatio sve sinove.\nOstala nam još prašina na hartiji.\n\nPod sramotom živi naše pokolenje,\nne čuju se ni protesti ni jauci;\nPod sramotom živi naše javno mnjenje,\nnaraštaji, koji sišu ko pauci.\nPod sramotom živi naše pokolenje.\n\nPomrčina pritisnula naše dane,\nne vidi se jadna naša zemlja huda;\nAl kad požar poduhvati na sve strane,\nkuda ćemo od svetlosti i od suda!\nPomrčina pritisnula naše dane."
  },
  {
    "id": "1128",
    "title": "Nirvana",
    "author": "Vladislav Petković Dis",
    "content": "Noćas su me pohodili mrtvi,\nNova groblja i vekovi stari;\nPrilazili k meni kao žrtvi,\nKao boji prozalnosti stvari.\n\nNoćas su me pohodila mora,\nSva usahla, bez vala i pene,\nMrtav vetar duvao je s gora,\nTrudio se svemir da pokrene.\n\nNoćas me je pohodila sreća\nMrtvih duša i san mrtve ruže,\nNoćas bila sva mrtva proleća:\nI mirisi mrtvi svuda kruže.\n\nNoćas ljubav dolazila k meni,\nMrtva ljubav iz sviju vremena,\nZaljubljeni, smrću zagrljeni,\nPod poljupcem mrtvih uspomena.\n\nI sve što je postojalo ikad,\nSvoju senku sve što imađaše,\nSve što više javiti se nikad,\nNikad neće — k meni dohođaše.\n\nTo su bili umrli oblaci,\nMrtvo vreme s istorijom dana,\nTo su bili poginuli zraci:\nSvu selenu pritisnu nirvana.\n\nI nirvana imala je tada\nPogled koji nemo ljudsko oko:\nBez oblika, bez sreće, bez jada,\nPogled mrtav i prazan duboko.\n\nI taj pogled, kô kam da je neki,\nPadao je na mene i snove,\nNa budućnost, na prostor daleki,\nNa ideje, i sve misli nove.\n\nNoćas su me pohodili mrtvi,\nNova groblja i vekovi stari;\nPrilazili k meni kao žrtvi,\nKao boji prozalnosti stvari."
  },
  {
    "id": "1129",
    "title": "Orgije",
    "author": "Vladislav Petković Dis",
    "content": "Pijemo nas nekoliko propalih ljudi\ni polusvet:\nBez svega, i bez radosti; mada nam grudi\nčeznu za cvet.\n\nZvuci violina, vino, jak dodir žena\ndaju nam pir,\nal' svuda se kreću senke mrtvih vremena,\numrli mir.\n\nMuzika s pesmom pruža nam stare jauke,\nopela trag;\nZgrljaj, za navek skrštene ruke\ni život nag.\n\nU samoći nam stanuje, kô u ćutanje,\nveliki strah;\nBez leka smo. S nama tu je, noću i danju,\nledeni dah.\n\nU igri, u pupoljcima tražimo besno\nizraza, sna:\nPlačemo mrtvima što je u paklu tesno,\nkad nema dna.\n\nJer svaki živi u grobu svom, samo što neće\nda vidi grob.\nNi svoje dane, što gore kô mrtvom sveće,\nni svoju kob.\n\nPijemo s usta i čaša. Maštom ludila\nstvaramo zrak:\nSve nas je dovela tajna što nas ubila,\notkala mrak.\n\nPijemo nas nekoliko propalih ljudi\ni polusvet;\nI znamo, radost ne može da se probudi..\nOpao cvet."
  },
  {
    "id": "1130",
    "title": "Pijanstvo",
    "author": "Vladislav Petković Dis",
    "content": "Ne marim da pijem, al' sam pijan često.\nU graji, bez druga, sam, kraj pune čaše.\nZaboravim zemlju, zaboravim mesto\nna kome se jadi i poroci zbraše.\n\nNe marim da pijem. Al' kad priđe tako\nsvet mojih radosti, umoren, i moli\nza mir, za spasenje, za smrt ili pak`o,\nja se svemu smejem pa me sve i boli.\n\nI pritisne očaj, sam, bez moje volje,\nceo jedan život, i njime se kreće;\nUzvik ga prolama: \"Neće biti bolje,\nnikad, nikad bolje, nikad biti neće.\"\n\nI ja žalim sebe. Meni nije dano,\nda ja imam zemlju bez ubogih ljudi,\noči plave, tople kao leto rano,\nživot u svetlosti bez mraka i studi.\n\nI želeći da se zaklonim od srama,\npijem, i zaželim da sam pijan dovek;\nTad ne vidim porok, društvo gde je čama,\ntad ne vidim ni stid što sam i ja čovek."
  },
  {
    "id": "1131",
    "title": "Pod dudom",
    "author": "Vladislav Petković Dis",
    "content": "Malaksao, loman, sad odmaram telo,\ndaleko od tebe, na senci od duda;\nRazlio se vazduh u pramenje belo,\ndan vreo i topal, mrtvilo je svuda.\n\nZagrljen umorom i pokriven prahom,\nmladost još me štiti i misô o tebi:\nLjubav, bol i žudnju, zajedno sa strahom,\nja u duši nosim, ja nosim u sebi.\n\nŠta li radiš sada, je li, nebo moje?\nDa li me se nadaš, da l' te slutnja peče?\nKuda oko gledi iz odaje tvoje,\nkad dan mrtav padne na radosno veče?\n\nO, ne tuguj za mnom. Lili, o ne brini.\nDobro mi je, lako na ovome putu.\nOblak s tvoga čela odagnaj i skini,\ni srećnog me sanjaj u svom divnom kutu.\n\nDa znaš kol'ko patim kad pomislim tako\nda me možda čekaš i izgledaš svuda:\nMene sve zaboli i plakô bih, plakô,\nna hladu i senci ovog starog duda."
  },
  {
    "id": "1132",
    "title": "Pod prozorom",
    "author": "Vladislav Petković Dis",
    "content": "I sinoć sam bio pored tvoga stana.\nK'o bolnik kad diše, kiša jedva teče,\nlišće šušti, plače, s mokrih, crnih grana;\nSumorno i mutno spustilo se veče.\n\nUlica je bila pokrivena mrakom,\nkrovovi i kuće tonuli u tminu.\nI ja sam se kret'o laganim korakom\nkao čuvar mrtvih kroz aleju njinu.\n\nBojažljivo priđoh do prozora tvoga:\nmodra, bleda svetlost na zavese pala.\nInače svud pusto, svud nigde nikoga,\nsamo preko lišća noć je uzdah slala.\n\nPoz prozorom zastah.  Tu sam dugo bio\ni drhtao tako bez glasa i moći:\nNa zid ruku stavih pobožno i ti'o,\nne mogah je dići, ne umedoh poći.\n\nNajednom se trgoh. K'o da neko ide?\nMis'o moju preli krv mi uzrujana.\nJa bežati počeh. Da l' me kogod vide?...\nI sinoć sam bio pored tvoga stana."
  },
  {
    "id": "1133",
    "title": "Povratak",
    "author": "Vladislav Petković Dis",
    "content": "Opet vam se vraćam, moje noći crne,\nk'o umorno dete krilu majke stare,\nkao gustoj šumi izranjene srne,\ndok daleke zvezde tišinu ne kvare.\n\nO, kako je drago tu, pod vašim plaštom,\nvelikim i dobrim k'o moje stradanje.\nMoje noći crne, negujte me maštom,\nda razumem mrtve i njino nadanje.\n\nDa razumem mrtve i poglede zvezda.\nI dubinu mraka, dok popci pevuše;\nI dok dišu šume i spavaju gnezda,\nda osećam krila moje stare duše.\n\nDa osećam krila zašlih pokolenja\nuz snivanje ptica k'o pesmom orlića.\nMoje noći crne, da l' se život menja.\nI šta znače misli i govor vetrića?\n\nOh, zvezdano nebo kako miri snove!\nOh, mrak kako gleda mirnim očima!\nMrak kako me gleda, i gleda, i zove,\ni zove, osvaja i dušu otima.\n\nMrak dušu otima iz doline krina,\nda ostavi zemlju i grobove svoje,\nskakanje potoka i oči jejina...\nOpet vam se vraćam, crne noći moje."
  },
  {
    "id": "1134",
    "title": "Prestanak jave",
    "author": "Vladislav Petković Dis",
    "content": "Dolaze dani i noći bez jave,\ni kao senke, bez šuma, nestaju;\nU snu, prolazom oko moje glave\nsvi događaji i stvarnost prestaju.\nDolaze dani i noći bez jave.\n\nSad ne poznajem izraz božjeg sveta,\ni nemam pojma za misli i boje;\nNebo i zemlja više mi ne smeta,\nkao ni ljubav, ko ni rane moje.\nSad ne poznajem izraz božjeg sveta,\n\nGde duh lagano, nečujno opada\nkao lepota, prah leptira, cveće\ni ja ne vidim da mi sve propada,\ni da l' me ista može da pokreće;\nGde duh lagano, nečujno opada.\n\nJa ne znam gde su moje noći sure\ni stare strasti, maovina stara;\nI ne znam gde su moje avanture,\ni srce ludo, da l' se već odmara,\nja ne znam gde su moje noći sure.\n\nJa ne znam više da l' se sećam sada\njednog momenta i izraza lica,\njednog momenta da l' se sećam, mada\njoš gledam sebe vezanih vilica.\nJa ne znam više da l' se sećam sada,\n\nNi kad je došo oblik zaborava,\ni ne osećam strasti, ni oluje,\nni kako diše mir, daljina plava.\nI ja ne čujem suze, ni slavuje,\nNi kad je došo oblik zaborava."
  },
  {
    "id": "1135",
    "title": "Prva pesma",
    "author": "Vladislav Petković Dis",
    "content": "U ovome svetu, ispod neba ovog,\nja sam tebe sreo jednog toplog dana,\nsa tamnom radosti zbog poznanstva novog.\n\nJoš je bilo sunca i zelenih grana,\nal' miris proleća vetrovi razneše,\nko svetlo cveće plavih jorgovana.\n\nMeni ništa tada poznato ne beše:\nNi samoća tvoja, tvoj život u stravi,\nni molitva s usni koje se ne smeše,\n\nNišta, k'o ni cveće jorgovana plavi',\nod kojih si sama uzimala boje\nza dan svojih nada i za život pravi.\n\nSve što sam poznao, to je lice tvoje,\ni na njemu oči neviđenje davno,\nstare neke oči k'o misao što je.\n\nAl' počeh voleti tvoje oko tavno,\ni pravilne crte k'o pojavu neku\nveliku i nežnu za podneblje javno.\n\nAl' počeh voleti tvoju usnu meku,\ncrvenu i lepu k'o plamen požara;\nI sve što je s tobom, i tugu daleku.\n\nI još tvoje oči, ta dva oka stara,\nuzeta iz noći, voda, iz dubina,\nnepoznatog mraka što život odmara.\n\nAl' počeh voleti predeo rubina\ni strast koja tebi nije bila znana,\ntvoje lepo telo - baštu belih krina,\n\nI sve: tvoje nebo plavih jorgovana,\ntvoje suze što su plač mojih godina,\ni naš prvi susret jednog toplog dana."
  },
  {
    "id": "1136",
    "title": "Prvi susret",
    "author": "Vladislav Petković Dis",
    "content": "Jedno poslepodne - ne sećam se koje -\nišli ste lagano i pognute glave,\na oko Vas vazduh, svetlost i mir stoje,\na nad Vama nebo boje jasnoplave.\n\nSenku i s njom mene vodili ste sobom...\nSilna drskost beše ovladala mnome;\nJa sam samo znao biti njenim robom -\nda Vas pratim, gledam na domaku svome.\n\nNa uličnom uglu zastali ste malo\ni meni se naglo okrenuli lako...\nPred okom što na me kroz pogled je palo\n\nko ukopan stadoh sav poražen tako.\nNi video nisam tada Vaše lice -\nsamo Vam se zbunjen javih nehotice."
  },
  {
    "id": "1137",
    "title": "Razumljiva pesma",
    "author": "Vladislav Petković Dis",
    "content": "I na ovoj zemlji život me opija.\nPo njoj kada lutam moje misli blede,\ngube se u nebo, u svet harmonija,\nu oblak, u zvezde, nevine poglede.\n\nNa njoj ono mesto mene samo pleni\ngde stanuje ljubav, gde je radost mlada,\nprolazna i lepa, kô cvet dragoceni,\nkao presto snova, kao život nada.\n\nNe marim inače za život i brige\nnaroda i ljudi, za principe razne,\nbacane oduvek u jedne taljige,\nšto ih konji vuku i sve glave prazne.\n\nVolim oblak, cveće, kad cveta i vene,\nal' nikako ljude što ropću i pište:\nŠto drugoga boli, ne boli i mene;\nMene tuđi jadi nimalo ne tište."
  },
  {
    "id": "1138",
    "title": "Sa kumanova",
    "author": "Vladislav Petković Dis",
    "content": "U jednome kraju starog Beograda,\nposle tol'kih dana opet gledam njega;\nNasmejana, vedra, lica uvek mlada,\nkoje mu sad krasi iz rata belega.\n\nŠetajući dugo, uz dolazak mraka,\npričao je meni on, kapetan vojni,\nkoga su bojevi digli do junaka,\na slučaj ne htede da bude pokojni -\n\nPričao je stvari iz prvoga rata\ns rečitošću onom što mu vojska dala:\nOd njegovih reči strah ne zna da hvata,\nisto tako ni laž, kleveta ni hvala.\n\nOn je kroz noć mirno ređao te slike,\nko iz kakve nove, strašne avanture:\nVidelo se kako, sred topovske rike,\npadaju vojnici i zastave jure.\n\nVidelo se kako, sred najvećeg boja,\nljubav neizmerna u srcima živi,\ni kolko se voli otadžbina svoja,\nzemlja večne borbe i proplanak sivi.\n\nOn pored ostalog ispriča i ovo:\n\"Kad smo bili legli kod jednog regruta,\nu bici koja je dala Kumanovo,\nprotivnika da bi uklonili s puta\n\nŠrapnelska nas zrna uzeše za metu.\nOd igre karteča zaklon nam najbolji\nbio je u pušci i u bajonetu,\nu jurišu kobnom i božijoj volji.\n\nI u onom času kada juriš nasta,\nglas jedan uzviknu: 'Milun se ne diže!',\nsvi jurnuše poljem, al brat njegov zasta,\nkroz paklenu kišu vrati se i stiže\n\nMestu gde smo bili, i kraj brata kleče.\nDok s nožem na pušci lete svi vojnici,\ngrmljava vazduhom dok ko reka teče,\nkoju katkad ljudski zaparaju krici -\n\nOn kraj mrtvog brata vrši obred sveti:\nPoljubi vojnika, svećicu zapali,\nponovo ustade, jurnu svojoj četi\nonako uzvišen i onako mali.\n\nSve se to desilo brzo i u času.\nI dok vatra smrti ispred svakog zija\npo meni se milje neobično rasu,\njer osetih da sam to ožaljen i ja.\""
  },
  {
    "id": "1139",
    "title": "Sa šetnje",
    "author": "Vladislav Petković Dis",
    "content": "Na korzou juče tek je veče palo,\nnemarno i mirno šetao sam tako;\nDan je s nešto vlage — ono sveta malo\nmoderno je išlo — muvalo se jako.\n\nU prolazu đače poznato mi, smerno,\ns osmehom na licu, u respektu mnogom,\npraveći grimase, k'o psetance verno,\nduboko se javi šeširom i nogom.\n\nJa okrenuh glavu. Jer i na šta kriti!\nU tom času spazih s one druge strane\ngde sa društvom svojim šetala si i ti:\nreverans ti dadoh bez ikakve mane.\n\nNa korzou, dakle, u respektu mnogom —\nsa onim osmehom — ugodnim za žene,\nja se tebi javih cilindrom i nogom,\nali primih maler — ti ne spazi mene."
  },
  {
    "id": "1140",
    "title": "Spomenik",
    "author": "Vladislav Petković Dis",
    "content": "Sa očiju mojih san lagano ide,\ni duša se budi. I dok raste java,\nizrasli grobovi sad se lepo vide,\nk'o daleka brda kroz podneblja plava.\n\nNeka čudna radost i novo buđenje!\nKao da su dani strašni, ali prošli,\nkao da su slava, rat i mučno bdenje\nbili san veliki, da su iz sna došli.\n\nSve se to desilo k'o u naglom huku\nproletnjih potoka i nadošle vode:\nPet vekova dugih, u crnom jauku,\nizgubili su se u himni slobode.\n\nSve se to desilo sa brzinom reka\nu ime morala ove otadžbine:\nKao da je narod celog svoga veka\nspremao se za to da slobodno gine.\n\nKao izmišljeni da su bili ljudi\nsa žrtava svojih i svojih podviga!\nI ja pitam sebe, dok se duša budi,\nda l' doživeh sve to, il' čitah iz knjiga.\n\nOd Kosova plač je, Bogu se vapije,\nal' nigde pomoći, svuda srca tvrda:\nSiđoše gromovi, padoše kapije,\nprogledaše ljudi, i polja i brda.\n\nI kad gledam vode, varoši i sela,\nzemlju što izniče iz krvi sinova,\nčini mi se ljudska da to nisu dela,\nveć spomenik davni minulih džinova.\n\nI još mi se čini, dok mi duša sanja,\nda spomenik živi, ima život dugi,\nda danas silazi u nova predanja,\nda sprema naraštaj za spomenik drugi."
  },
  {
    "id": "1141",
    "title": "Tamnica",
    "author": "Vladislav Petković Dis",
    "content": "To je onaj život gde sam pao i ja\ns nevinih daljina, sa očima zvezda,\ni sa suzom mojom što nesvesno sija\ni žali, k’o tica oborena gnezda.\nTo je onaj život, gde sam pao i ja..\n\nSa nimalo znanja i bez moje volje,\nnepoznat govoru i nevolji ružnoj.\nI ja plakah tada. Ne beše mi bolje.\nI ostadoh tako u kolevci tužnoj\nsa nimalo znanja i bez moje volje..\n\nI ne znadoh da mi krv struji i teče,\ni da nosim oblik što se mirno menja;\ni da nosim oblik, san lepote, veče\ni tišinu blagu k’o dah otkrovenja.\nI ne znadoh da mi krv struji i teče,\n\nI da beže zvezde iz mojih očiju,\nda se stvara nebo i svod ovaj sada\ni prostor, trajanje za red stvari sviju,\ni da moja glava rađa sav svet jada,\ni da beže zvezde iz mojih očiju.\n\nAl’ begaju zvezde; ostavljaju boje\nmesta i daljine i viziju jave;\ni sad tako žive kao biće moje,\nnevino vezane za san moje glave.\nAl’ begaju zvezde, ostavljaju boje.\n\nPri beganju zvezda zemlja je ostala\nza hod mojih nogu i za život reči:\nI tako je snaga u meni postala,\nsnaga koja boli, snaga koja leči.\nPri beganju zvezda zemlja je ostala.\n\nI tu zemlju danas poznao sam i ja\nsa nevinim srcem, al’ bez mojih zvezda,\ni sa suzom mojom, što mi i sad sija\ni žali, k’o tica oborena gnezda.\nI tu zemlju danas poznao sam i ja.\n\nKao stara tajna ja počeh ja živim,\nzakovan za zemlju što životu služi,\nda okrećem oči daljinama sivim.\nDok mi venac snova moju glavu kruži.\nKao stara tajna počeh ja da živim.\n\nDa osećam sebe u pogledu trava\ni noći, i voda; i da slušam biće\ni duh moj u svemu, kako moćno spava\nk’o jedina pesma, jedino otkriće;\nDa osećam sebe u pogledu trava..\n\nI očiju što ih vidi moja snaga,\nočiju što zovu kao glas tišina,\nkao govor šuma, kao divna draga\nizgubljenih snova, zaspalih visina\ni očiju što ih vidi moja snaga."
  },
  {
    "id": "1142",
    "title": "Uteha",
    "author": "Vladislav Petković Dis",
    "content": "Misao se gubi, nestaje i tone\nu dolini plača, gde se nada kupa,\ngde stradanja žive, gde se suze rone\ni gde točak patnji klopara i lupa.\n\nI dok misô spava, klonula, u miru,\nizvija se ljubav na krilima noći,\ni sa sobom nosi razlupanu liru,\ni kreće se, lebdi po mojoj samoći.\n\nKao eho sreće, bez šuma i glasa,\npreko tajnih snova visinama stremi,\nkao zora nebom zračno se talasa,\nkao veče u noć gubi se i nemi.\n\nI trag joj ostaje, i slika se stvara:\nNebo plavo, vedro, kao njeno oko,\npogled koji priča, teši, razgovara,\npojima i voli i gleda duboko.\n\nJa osećam dušu i svoju i njenu:\nobe, večne, stoje na jednom osmehu,\nna jednom prostoru, u dalekom vremenu,\nkoje katkad stupa i šapće utehu."
  },
  {
    "id": "1143",
    "title": "Utopljene duše",
    "author": "Vladislav Petković Dis",
    "content": "Još jednom samo, o, da mi je dići\nispod života svet umrlih nada;\nJoš jednom samo, o, da mi je ići\nprostorom snova pod vidikom jada.\n\nPotajna slabost i žudnja ka sreći,\nskrivene misli u boji ljubavi,\nnjen pogled nekad sve što znade reći,\njoš jednom samo da je da se javi.\n\nU harmoniji svetlosti i tame,\nlik duše trajno gde se od nas krije,\ngde svesti nema, već ideje same,\notkud bol sleće, da osećaj svije\n\nu meni o njoj, o lepoti, cveću\ni o mladosti - o još jednom samo,\nda mi je da se moje misli kreću,\nda mi je da sam još jedanput tamo.\n\nDa mi je da sam u predelima onim,\ngde su mi mladost, san i uspomene,\nkod negda svojih da je da se sklonim\ns lepotom njenom što k'o miris vene.\n\nIl' da je groblja, senki, vetra, zvuka\ni igre mrtvih, avetinja kolo,\nda je bolova, sećanja, jauka -\nznamenja, da sam nekad i ja vol'o.\n\nAl' nije. Ja znam svi ti dani stari,\ni želje, njena tuga i lepota,\ni nežne veze osmeha i čari\nnemaju više za mene života.\n\nNemaju više života ni za nju\nsva njena ljubav i moja stradanja:\ndremež i suton i noću i danju.\nNama se spava. Nama se ne sanja.\n\nGube se redom, trunu pod životom\naleje bola i podneblja plava,\ni moja lira sa njenom lepotom,\ntugom i srećom... Da je da se spava.\n\nI samo katkad, al' to retko biva,\nnju kada vidim posred ovih zala,\nprilazi meni neka magla siva,\nnagovest bleda dalekih obala.\n\nGledeći dugo taj magleni veo,\nkamo se dani moji razasuše,\nširi se pokrov velik, prostran, beo,\npod kojim leže utopljene duše."
  },
  {
    "id": "1144",
    "title": "Uzdah sa dunava",
    "author": "Vladislav Petković Dis",
    "content": "Na Kalemegdanu, posred starog grada,\ngde Beograd grle i Dunav i Sava,\njedno Srpče gleda zemlje naših nada,\nšto ih tajno krije ta daljina plava.\n\nOgromna ravnica pred njime se pruža\nnesrećna i lepa, kao srpska tuga,\nu toj zemlji ima i polja i ruža,\nal' sloboda samo toj se zemlji ruga.\n\nStolećima Srbin u toj zemlji živi,\nal' Nemac i Mađar večito ga gone,\njedino se Srbin toj zemlji ne divi,\njer njegova zvona samo na plač zvone.\n\nTu je Banat, Bačka, tu je i Srem ravni,\nDalmacija, Bosna — sve to zemlje Srba,\ntu je i Hrvatska: svud spomeni slavni,\nčuvaju se tajno mesto srpskog grba.\n\nI dok sunce greje Veliku Srbiju,\nna Kalemegdanu dok cveće miriše,\nSrpče stoji tako, suze mu se liju,\ni njegovo srce ovako uzdiše:\n\n\"O velike zemlje, o Srpski Narode,\nkada će i za te doći život pravi?\nŠto sudbina krije buktinju slobode?\nVeliko proleće kad će da se javi?\n\nS Dunava i Drine, Timoka, Vardara,\nkad će u boj poći naše moćne čete,\nda unište jednom ime gospodara,\nkoji kao tiran guši zemlje svete.\""
  },
  {
    "id": "1145",
    "title": "Viđenje",
    "author": "Vladislav Petković Dis",
    "content": "Noćas kada sam ja spavati hteo,\nželjan da telo umorno odmaram,\nduh stare sreće obuze me ceo,\nI ja sam pošô srce da otvaram.\n\nIz snova prošlih, prijatnih kô duge,\nnisam video ovaj život grubi,\nveć moje nebo, moj zavičaj tuge\ni tebe s vencem što ti kosu ljubi.\n\nI tebe s vencem. A tuga se splela\nu tajnu želju, punu nežne tame,\nkoja ti skriva lice sve do čela,\npod kojom misliš, nepomična, na me.\n\nPojava tvoja pričaše mi kako\npatiš, zajedno s pogledom ti holim:\nja sam te gledô i zanesen tako\nšaptao da te kô smrt svoju volim.\n\nNoć je spavala pokrivena mirom,\nmrak se širio kô more duboko,\na ja sam budan, s tobom i sa lirom,\ndočekô zoru, ne sklopivši oko.\n\n*\n\nDanas sam šetô ulicama tužan,\nsvaki mi korak beše prava beda:\nznam da izgledah tada vrlo ružan,\ni tebe spazih, ti si bila bleda."
  },
  {
    "id": "1146",
    "title": "Violina",
    "author": "Vladislav Petković Dis",
    "content": "U trenucima kada tako klone\ni bol i nada, i mladost i cveće,\nkad strah i očaj i sudbina zvone\nsamrt, koja se neumitno kreće\n\nna moju ljubav, na sve želje moje,\nna moje nebo, moju baštu krina -\nu tim časima nađu se nas dvoje,\ni tad plačemo ja i violina.\n\nU trenucima kada vetar muka\node nečujno preko moje glave,\ni pojave se san, dubine zvuka\ni melodija - tad prijatne jave\n\nopkole mene, i tad moje oko\nne vide više predeo od splina:\nJa se osećam podignut visoko,\ni tad pevamo ja i violina.\n\nMračan i vedar ja idem životom\ndo starih, crnih i svetlih obala,\ngde diše pustoš i mir sa lepotom,\ngde propast živi i gde nema zala.\n\nGde nema zala. Sa zanosom nekim\nja često idem iz tužnih dolina\nnegde,daleko sa zvucima mekim,\ni tu smo srećni ja i violina."
  }
]